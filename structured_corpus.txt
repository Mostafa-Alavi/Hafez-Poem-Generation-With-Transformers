<versel1> الا یا ایها الساقی ادر کاسا و ناولها <versel2> که عشق آسان نمود اول ولی افتاد مشکل ها <linebreak>
<versel1> به بوی نافه ای کاخر صبا زان طره بگشاید <versel2> ز تاب جعد مشکینش چه خون افتاد در دل ها <linebreak>
<versel1> مرا در منزل جانان چه امن عیش چون هر دم <versel2> جرس فریاد می دارد که بربندید محمل ها <linebreak>
<versel1> به می سجاده رنگین کن گرت پیر مغان گوید <versel2> که سالک بی خبر نبود ز راه و رسم منزل ها <linebreak>
<versel1> شب تاریک و بیم موج و گردابی چنین هایل <versel2> کجا دانند حال ما سبکباران ساحل ها <linebreak>
<versel1> همه کارم ز خود کامی به بدنامی کشید آخر <versel2> نهان کی ماند آن رازی کز او سازند محفل ها <linebreak>
<versel1> حضوری گر همی خواهی از او غایب مشو حافظ <versel2> متی ما تلق من تهوی دع الدنیا و اهملها <linebreak>
<versel1> صلاح کار کجا و من خراب کجا <versel2> ببین تفاوت ره کز کجاست تا به کجا <linebreak>
<versel1> دلم ز صومعه بگرفت و خرقه سالوس <versel2> کجاست دیر مغان و شراب ناب کجا <linebreak>
<versel1> چه نسبت است به رندی صلاح و تقوا را <versel2> سماع وعظ کجا نغمه رباب کجا <linebreak>
<versel1> ز روی دوست دل دشمنان چه دریابد <versel2> چراغ مرده کجا شمع آفتاب کجا <linebreak>
<versel1> چو کحل بینش ما خاک آستان شماست <versel2> کجا رویم بفرما از این جناب کجا <linebreak>
<versel1> مبین به سیب زنخدان که چاه در راه است <versel2> کجا همی روی ای دل بدین شتاب کجا <linebreak>
<versel1> بشد که یاد خوشش باد روزگار وصال <versel2> خود آن کرشمه کجا رفت و آن عتاب کجا <linebreak>
<versel1> قرار و خواب ز حافظ طمع مدار ای دوست <versel2> قرار چیست صبوری کدام و خواب کجا <linebreak>
<versel1> اگر آن ترک شیرازی به دست آرد دل ما را <versel2> به خال هندویش بخشم سمرقند و بخارا را <linebreak>
<versel1> بده ساقی می باقی که در جنت نخواهی یافت <versel2> کنار آب رکن آباد و گلگشت مصلا را <linebreak>
<versel1> فغان کاین لولیان شوخ شیرین کار شهرآشوب <versel2> چنان بردند صبر از دل که ترکان خوان یغما را <linebreak>
<versel1> ز عشق ناتمام ما جمال یار مستغنی است <versel2> به آب و رنگ و خال و خط چه حاجت روی زیبا را <linebreak>
<versel1> من از آن حسن روزافزون که یوسف داشت دانستم <versel2> که عشق از پرده عصمت برون آرد زلیخا را <linebreak>
<versel1> اگر دشنام فرمایی و گر نفرین دعا گویم <versel2> جواب تلخ می زیبد لب لعل شکرخا را <linebreak>
<versel1> نصیحت گوش کن جانا که از جان دوست تر دارند <versel2> جوانان سعادتمند پند پیر دانا را <linebreak>
<versel1> حدیث از مطرب و می گو و راز دهر کمتر جو <versel2> که کس نگشود و نگشاید به حکمت این معما را <linebreak>
<versel1> غزل گفتی و در سفتی بیا و خوش بخوان حافظ <versel2> که بر نظم تو افشاند فلک عقد ثریا را <linebreak>
<versel1> صبا به لطف بگو آن غزال رعنا را <versel2> که سر به کوه و بیابان تو داده ای ما را <linebreak>
<versel1> شکرفروش که عمرش دراز باد چرا <versel2> تفقدی نکند طوطی شکرخا را <linebreak>
<versel1> غرور حسنت اجازت مگر نداد ای گل <versel2> که پرسشی نکنی عندلیب شیدا را <linebreak>
<versel1> به خلق و لطف توان کرد صید اهل نظر <versel2> به بند و دام نگیرند مرغ دانا را <linebreak>
<versel1> ندانم از چه سبب رنگ آشنایی نیست <versel2> سهی قدان سیه چشم ماه سیما را <linebreak>
<versel1> چو با حبیب نشینی و باده پیمایی <versel2> به یاد دار محبان بادپیما را <linebreak>
<versel1> جز این قدر نتوان گفت در جمال تو عیب <versel2> که وضع مهر و وفا نیست روی زیبا را <linebreak>
<versel1> در آسمان نه عجب گر به گفته حافظ <versel2> سرود زهره به رقص آورد مسیحا را <linebreak>
<versel1> دل می رود ز دستم صاحب دلان خدا را <versel2> دردا که راز پنهان خواهد شد آشکارا <linebreak>
<versel1> کشتی شکستگانیم ای باد شرطه برخیز <versel2> باشد که بازبینم دیدار آشنا را <linebreak>
<versel1> ده روزه مهر گردون افسانه است و افسون <versel2> نیکی به جای یاران فرصت شمار یارا <linebreak>
<versel1> در حلقه گل و مل خوش خواند دوش بلبل <versel2> هات الصبوح هبوا یا ایها السکارا <linebreak>
<versel1> ای صاحب کرامت شکرانه سلامت <versel2> روزی تفقدی کن درویش بی نوا را <linebreak>
<versel1> آسایش دو گیتی تفسیر این دو حرف است <versel2> با دوستان مروت با دشمنان مدارا <linebreak>
<versel1> در کوی نیک نامی ما را گذر ندادند <versel2> گر تو نمی پسندی تغییر کن قضا را <linebreak>
<versel1> آن تلخ وش که صوفی ام الخبایثش خواند <versel2> اشهی لنا و احلی من قبله العذارا <linebreak>
<versel1> هنگام تنگدستی در عیش کوش و مستی <versel2> کاین کیمیای هستی قارون کند گدا را <linebreak>
<versel1> سرکش مشو که چون شمع از غیرتت بسوزد <versel2> دلبر که در کف او موم است سنگ خارا <linebreak>
<versel1> آیینه سکندر جام می است بنگر <versel2> تا بر تو عرضه دارد احوال ملک دارا <linebreak>
<versel1> خوبان ترکان پارسی گو بخشندگان عمرند <versel2> ساقی بده بشارت رندان پارسا را <linebreak>
<versel1> حافظ به خود نپوشید این خرقه می آلود <versel2> ای شیخ پاکدامن معذور دار ما را <linebreak>
<versel1> به ملازمان سلطان که رساند این دعا را <versel2> که به شکر پادشاهی ز نظر مران گدا را <linebreak>
<versel1> ز رقیب دیوسیرت به خدای خود پناهم <versel2> مگر آن شهاب ثاقب مددی دهد خدا را <linebreak>
<versel1> مژه سیاهت ار کرد به خون ما اشارت <versel2> ز فریب او بیندیش و غلط مکن نگارا <linebreak>
<versel1> دل عالمی بسوزی چو عذار برفروزی <versel2> تو از این چه سود داری که نمی کنی مدارا <linebreak>
<versel1> همه شب در این امیدم که نسیم صبحگاهی <versel2> به پیام آشنایان بنوازد آشنا را <linebreak>
<versel1> چه قیامت است جانا که به عاشقان نمودی <versel2> دل و جان فدای رویت بنما عذار ما را <linebreak>
<versel1> به خدا که جرعه ای ده تو به حافظ سحرخیز <versel2> که دعای صبحگاهی اثری کند شما را <linebreak>
<versel1> صوفی بیا که آینه صافیست جام را <versel2> تا بنگری صفای می لعل فام را <linebreak>
<versel1> راز درون پرده ز رندان مست پرس <versel2> کاین حال نیست زاهد عالی مقام را <linebreak>
<versel1> عنقا شکار کس نشود دام بازچین <versel2> کان جا همیشه باد به دست است دام را <linebreak>
<versel1> در بزم دور یک دو قدح درکش و برو <versel2> یعنی طمع مدار وصال دوام را <linebreak>
<versel1> ای دل شباب رفت و نچیدی گلی ز عیش <versel2> پیرانه سر مکن هنری ننگ و نام را <linebreak>
<versel1> در عیش نقد کوش که چون آبخور نماند <versel2> آدم بهشت روضه دارالسلام را <linebreak>
<versel1> ما را بر آستان تو بس حق خدمت است <versel2> ای خواجه بازبین به ترحم غلام را <linebreak>
<versel1> حافظ مرید جام می است ای صبا برو <versel2> وز بنده بندگی برسان شیخ جام را <linebreak>
<versel1> ساقیا برخیز و درده جام را <versel2> خاک بر سر کن غم ایام را <linebreak>
<versel1> ساغر می بر کفم نه تا ز بر <versel2> برکشم این دلق ازرق فام را <linebreak>
<versel1> گر چه بدنامیست نزد عاقلان <versel2> ما نمی خواهیم ننگ و نام را <linebreak>
<versel1> باده درده چند از این باد غرور <versel2> خاک بر سر نفس نافرجام را <linebreak>
<versel1> دود آه سینه نالان من <versel2> سوخت این افسردگان خام را <linebreak>
<versel1> محرم راز دل شیدای خود <versel2> کس نمی بینم ز خاص و عام را <linebreak>
<versel1> با دلارامی مرا خاطر خوش است <versel2> کز دلم یک باره برد آرام را <linebreak>
<versel1> ننگرد دیگر به سرو اندر چمن <versel2> هر که دید آن سرو سیم اندام را <linebreak>
<versel1> صبر کن حافظ به سختی روز و شب <versel2> عاقبت روزی بیابی کام را <linebreak>
<versel1> رونق عهد شباب است دگر بستان را <versel2> می رسد مژده گل بلبل خوش الحان را <linebreak>
<versel1> ای صبا گر به جوانان چمن بازرسی <versel2> خدمت ما برسان سرو و گل و ریحان را <linebreak>
<versel1> گر چنین جلوه کند مغبچه باده فروش <versel2> خاکروب در میخانه کنم مژگان را <linebreak>
<versel1> ای که بر مه کشی از عنبر سارا چوگان <versel2> مضطرب حال مگردان من سرگردان را <linebreak>
<versel1> ترسم این قوم که بر دردکشان می خندند <versel2> در سر کار خرابات کنند ایمان را <linebreak>
<versel1> یار مردان خدا باش که در کشتی نوح <versel2> هست خاکی که به آبی نخرد طوفان را <linebreak>
<versel1> برو از خانه گردون به در و نان مطلب <versel2> کان سیه کاسه در آخر بکشد مهمان را <linebreak>
<versel1> هر که را خوابگه آخر مشتی خاک است <versel2> گو چه حاجت که به افلاک کشی ایوان را <linebreak>
<versel1> ماه کنعانی من مسند مصر آن تو شد <versel2> وقت آن است که بدرود کنی زندان را <linebreak>
<versel1> حافظا می خور و رندی کن و خوش باش ولی <versel2> دام تزویر مکن چون دگران قرآن را <linebreak>
<versel1> دوش از مسجد سوی میخانه آمد پیر ما <versel2> چیست یاران طریقت بعد از این تدبیر ما <linebreak>
<versel1> ما مریدان روی سوی قبله چون آریم چون <versel2> روی سوی خانه خمار دارد پیر ما <linebreak>
<versel1> در خرابات طریقت ما به هم منزل شویم <versel2> کاین چنین رفته ست در عهد ازل تقدیر ما <linebreak>
<versel1> عقل اگر داند که دل در بند زلفش چون خوش است <versel2> عاقلان دیوانه گردند از پی زنجیر ما <linebreak>
<versel1> روی خوبت آیتی از لطف بر ما کشف کرد <versel2> زان زمان جز لطف و خوبی نیست در تفسیر ما <linebreak>
<versel1> با دل سنگینت آیا هیچ درگیرد شبی <versel2> آه آتشناک و سوز سینه شبگیر ما <linebreak>
<versel1> تیر آه ما ز گردون بگذرد حافظ خموش <versel2> رحم کن بر جان خود پرهیز کن از تیر ما <linebreak>
<versel1> ساقی به نور باده برافروز جام ما <versel2> مطرب بگو که کار جهان شد به کام ما <linebreak>
<versel1> ما در پیاله عکس رخ یار دیده ایم <versel2> ای بی خبر ز لذت شرب مدام ما <linebreak>
<versel1> هرگز نمیرد آن که دلش زنده شد به عشق <versel2> ثبت است بر جریده عالم دوام ما <linebreak>
<versel1> چندان بود کرشمه و ناز سهی قدان <versel2> کاید به جلوه سرو صنوبرخرام ما <linebreak>
<versel1> ای باد اگر به گلشن احباب بگذری <versel2> زنهار عرضه ده بر جانان پیام ما <linebreak>
<versel1> گو نام ما ز یاد به عمدا چه می بری <versel2> خود آید آن که یاد نیاری ز نام ما <linebreak>
<versel1> مستی به چشم شاهد دلبند ما خوش است <versel2> زان رو سپرده اند به مستی زمام ما <linebreak>
<versel1> ترسم که صرفه ای نبرد روز بازخواست <versel2> نان حلال شیخ ز آب حرام ما <linebreak>
<versel1> حافظ ز دیده دانه اشکی همی فشان <versel2> باشد که مرغ وصل کند قصد دام ما <linebreak>
<versel1> دریای اخضر فلک و کشتی هلال <versel2> هستند غرق نعمت حاجی قوام ما <linebreak>
<versel1> ای فروغ ماه حسن از روی رخشان شما <versel2> آب روی خوبی از چاه زنخدان شما <linebreak>
<versel1> عزم دیدار تو دارد جان بر لب آمده <versel2> بازگردد یا برآید چیست فرمان شما <linebreak>
<versel1> کس به دور نرگست طرفی نبست از عافیت <versel2> به که نفروشند مستوری به مستان شما <linebreak>
<versel1> بخت خواب آلود ما بیدار خواهد شد مگر <versel2> زان که زد بر دیده آبی روی رخشان شما <linebreak>
<versel1> با صبا همراه بفرست از رخت گلدسته ای <versel2> بو که بویی بشنویم از خاک بستان شما <linebreak>
<versel1> عمرتان باد و مراد ای ساقیان بزم جم <versel2> گر چه جام ما نشد پرمی به دوران شما <linebreak>
<versel1> دل خرابی می کند دلدار را آگه کنید <versel2> زینهار ای دوستان جان من و جان شما <linebreak>
<versel1> کی دهد دست این غرض یا رب که همدستان شوند <versel2> خاطر مجموع ما زلف پریشان شما <linebreak>
<versel1> دور دار از خاک و خون دامن چو بر ما بگذری <versel2> کاندر این ره کشته بسیارند قربان شما <linebreak>
<versel1> می کند حافظ دعایی بشنو آمینی بگو <versel2> روزی ما باد لعل شکرافشان شما <linebreak>
<versel1> ای صبا با ساکنان شهر یزد از ما بگو <versel2> کای سر حق ناشناسان گوی چوگان شما <linebreak>
<versel1> گر چه دوریم از بساط قرب همت دور نیست <versel2> بنده شاه شماییم و ثناخوان شما <linebreak>
<versel1> ای شهنشاه بلنداختر خدا را همتی <versel2> تا ببوسم همچو اختر خاک ایوان شما <linebreak>
<versel1> می دمد صبح و کله بست سحاب <versel2> الصبوح الصبوح یا اصحاب <linebreak>
<versel1> می چکد ژاله بر رخ لاله <versel2> المدام المدام یا احباب <linebreak>
<versel1> می وزد از چمن نسیم بهشت <versel2> هان بنوشید دم به دم می ناب <linebreak>
<versel1> تخت زمرد زده است گل به چمن <versel2> راح چون لعل آتشین دریاب <linebreak>
<versel1> در میخانه بسته اند دگر <versel2> افتتح یا مفتح الابواب <linebreak>
<versel1> لب و دندانت را حقوق نمک <versel2> هست بر جان و سینه های کباب <linebreak>
<versel1> این چنین موسمی عجب باشد <versel2> که ببندند میکده به شتاب <linebreak>
<versel1> بر رخ ساقی پری پیکر <versel2> همچو حافظ بنوش باده ناب <linebreak>
<versel1> گفتم ای سلطان خوبان رحم کن بر این غریب <versel2> گفت در دنبال دل ره گم کند مسکین غریب <linebreak>
<versel1> گفتمش مگذر زمانی گفت معذورم بدار <versel2> خانه پروردی چه تاب آرد غم چندین غریب <linebreak>
<versel1> خفته بر سنجاب شاهی نازنینی را چه غم <versel2> گر ز خار و خاره سازد بستر و بالین غریب <linebreak>
<versel1> ای که در زنجیر زلفت جای چندین آشناست <versel2> خوش فتاد آن خال مشکین بر رخ رنگین غریب <linebreak>
<versel1> می نماید عکس می در رنگ روی مه وشت <versel2> همچو برگ ارغوان بر صفحه نسرین غریب <linebreak>
<versel1> بس غریب افتاده است آن مور خط گرد رخت <versel2> گر چه نبود در نگارستان خط مشکین غریب <linebreak>
<versel1> گفتم ای شام غریبان طره شبرنگ تو <versel2> در سحرگاهان حذر کن چون بنالد این غریب <linebreak>
<versel1> گفت حافظ آشنایان در مقام حیرتند <versel2> دور نبود گر نشیند خسته و مسکین غریب <linebreak>
<versel1> ای شاهد قدسی که کشد بند نقابت <versel2> و ای مرغ بهشتی که دهد دانه و آبت <linebreak>
<versel1> خوابم بشد از دیده در این فکر جگرسوز <versel2> کاغوش که شد منزل آسایش و خوابت <linebreak>
<versel1> درویش نمی پرسی و ترسم که نباشد <versel2> اندیشه آمرزش و پروای ثوابت <linebreak>
<versel1> راه دل عشاق زد آن چشم خماری <versel2> پیداست از این شیوه که مست است شرابت <linebreak>
<versel1> تیری که زدی بر دلم از غمزه خطا رفت <versel2> تا باز چه اندیشه کند رای صوابت <linebreak>
<versel1> هر ناله و فریاد که کردم نشنیدی <versel2> پیداست نگارا که بلند است جنابت <linebreak>
<versel1> دور است سر آب از این بادیه هش دار <versel2> تا غول بیابان نفریبد به سرابت <linebreak>
<versel1> تا در ره پیری به چه آیین روی ای دل <versel2> باری به غلط صرف شد ایام شبابت <linebreak>
<versel1> ای قصر دل افروز که منزلگه انسی <versel2> یا رب مکناد آفت ایام خرابت <linebreak>
<versel1> حافظ نه غلامیست که از خواجه گریزد <versel2> صلحی کن و بازآ که خرابم ز عتابت <linebreak>
<versel1> خمی که ابروی شوخ تو در کمان انداخت <versel2> به قصد جان من زار ناتوان انداخت <linebreak>
<versel1> نبود نقش دو عالم که رنگ الفت بود <versel2> زمانه طرح محبت نه این زمان انداخت <linebreak>
<versel1> به یک کرشمه که نرگس به خودفروشی کرد <versel2> فریب چشم تو صد فتنه در جهان انداخت <linebreak>
<versel1> شراب خورده و خوی کرده می روی به چمن <versel2> که آب روی تو آتش در ارغوان انداخت <linebreak>
<versel1> به بزمگاه چمن دوش مست بگذشتم <versel2> چو از دهان توام غنچه در گمان انداخت <linebreak>
<versel1> بنفشه طره مفتول خود گره می زد <versel2> صبا حکایت زلف تو در میان انداخت <linebreak>
<versel1> ز شرم آن که به روی تو نسبتش کردم <versel2> سمن به دست صبا خاک در دهان انداخت <linebreak>
<versel1> من از ورع می و مطرب ندیدمی زین پیش <versel2> هوای مغبچگانم در این و آن انداخت <linebreak>
<versel1> کنون به آب می لعل خرقه می شویم <versel2> نصیبه ازل از خود نمی توان انداخت <linebreak>
<versel1> مگر گشایش حافظ در این خرابی بود <versel2> که بخشش ازلش در می مغان انداخت <linebreak>
<versel1> جهان به کام من اکنون شود که دور زمان <versel2> مرا به بندگی خواجه جهان انداخت <linebreak>
<versel1> سینه از آتش دل در غم جانانه بسوخت <versel2> آتشی بود در این خانه که کاشانه بسوخت <linebreak>
<versel1> تنم از واسطه دوری دلبر بگداخت <versel2> جانم از آتش مهر رخ جانانه بسوخت <linebreak>
<versel1> سوز دل بین که ز بس آتش اشکم دل شمع <versel2> دوش بر من ز سر مهر چو پروانه بسوخت <linebreak>
<versel1> آشنایی نه غریب است که دلسوز من است <versel2> چون من از خویش برفتم دل بیگانه بسوخت <linebreak>
<versel1> خرقه زهد مرا آب خرابات ببرد <versel2> خانه عقل مرا آتش میخانه بسوخت <linebreak>
<versel1> چون پیاله دلم از توبه که کردم بشکست <versel2> همچو لاله جگرم بی می و خمخانه بسوخت <linebreak>
<versel1> ماجرا کم کن و بازآ که مرا مردم چشم <versel2> خرقه از سر به درآورد و به شکرانه بسوخت <linebreak>
<versel1> ترک افسانه بگو حافظ و می نوش دمی <versel2> که نخفتیم شب و شمع به افسانه بسوخت <linebreak>
<versel1> ساقیا آمدن عید مبارک بادت <versel2> وان مواعید که کردی مرواد از یادت <linebreak>
<versel1> در شگفتم که در این مدت ایام فراق <versel2> برگرفتی ز حریفان دل و دل می دادت <linebreak>
<versel1> برسان بندگی دختر رز گو به درآی <versel2> که دم و همت ما کرد ز بند آزادت <linebreak>
<versel1> شادی مجلسیان در قدم و مقدم توست <versel2> جای غم باد مر آن دل که نخواهد شادت <linebreak>
<versel1> شکر ایزد که ز تاراج خزان رخنه نیافت <versel2> بوستان سمن و سرو و گل و شمشادت <linebreak>
<versel1> چشم بد دور کز آن تفرقه ات بازآورد <versel2> طالع نامور و دولت مادرزادت <linebreak>
<versel1> حافظ از دست مده دولت این کشتی نوح <versel2> ور نه طوفان حوادث ببرد بنیادت <linebreak>
<versel1> ای نسیم سحر آرامگه یار کجاست <versel2> منزل آن مه عاشق کش عیار کجاست <linebreak>
<versel1> شب تار است و ره وادی ایمن در پیش <versel2> آتش طور کجا موعد دیدار کجاست <linebreak>
<versel1> هر که آمد به جهان نقش خرابی دارد <versel2> در خرابات بگویید که هشیار کجاست <linebreak>
<versel1> آن کس است اهل بشارت که اشارت داند <versel2> نکته ها هست بسی محرم اسرار کجاست <linebreak>
<versel1> هر سر موی مرا با تو هزاران کار است <versel2> ما کجاییم و ملامت گر بی کار کجاست <linebreak>
<versel1> بازپرسید ز گیسوی شکن در شکنش <versel2> کاین دل غمزده سرگشته گرفتار کجاست <linebreak>
<versel1> عقل دیوانه شد آن سلسله مشکین کو <versel2> دل ز ما گوشه گرفت ابروی دلدار کجاست <linebreak>
<versel1> ساقی و مطرب و می جمله مهیاست ولی <versel2> عیش بی یار مهیا نشود یار کجاست <linebreak>
<versel1> حافظ از باد خزان در چمن دهر مرنج <versel2> فکر معقول بفرما گل بی خار کجاست <linebreak>
<versel1> روزه یک سو شد و عید آمد و دل ها برخاست <versel2> می ز خمخانه به جوش آمد و می باید خواست <linebreak>
<versel1> نوبه زهدفروشان گران جان بگذشت <versel2> وقت رندی و طرب کردن رندان پیداست <linebreak>
<versel1> چه ملامت بود آن را که چنین باده خورد <versel2> این چه عیب است بدین بی خردی وین چه خطاست <linebreak>
<versel1> باده نوشی که در او روی و ریایی نبود <versel2> بهتر از زهدفروشی که در او روی و ریاست <linebreak>
<versel1> ما نه رندان ریاییم و حریفان نفاق <versel2> آن که او عالم سر است بدین حال گواست <linebreak>
<versel1> فرض ایزد بگزاریم و به کس بد نکنیم <versel2> وان چه گویند روا نیست نگوییم رواست <linebreak>
<versel1> چه شود گر من و تو چند قدح باده خوریم <versel2> باده از خون رزان است نه از خون شماست <linebreak>
<versel1> این چه عیب است کز آن عیب خلل خواهد بود <versel2> ور بود نیز چه شد مردم بی عیب کجاست <linebreak>
<versel1> دل و دینم شد و دلبر به ملامت برخاست <versel2> گفت با ما منشین کز تو سلامت برخاست <linebreak>
<versel1> که شنیدی که در این بزم دمی خوش بنشست <versel2> که نه در آخر صحبت به ندامت برخاست <linebreak>
<versel1> شمع اگر زان لب خندان به زبان لافی زد <versel2> پیش عشاق تو شب ها به غرامت برخاست <linebreak>
<versel1> در چمن باد بهاری ز کنار گل و سرو <versel2> به هواداری آن عارض و قامت برخاست <linebreak>
<versel1> مست بگذشتی و از خلوتیان ملکوت <versel2> به تماشای تو آشوب قیامت برخاست <linebreak>
<versel1> پیش رفتار تو پا برنگرفت از خجلت <versel2> سرو سرکش که به ناز از قد و قامت برخاست <linebreak>
<versel1> حافظ این خرقه بینداز مگر جان ببری <versel2> کاتش از خرقه سالوس و کرامت برخاست <linebreak>
<versel1> چو بشنوی سخن اهل دل مگو که خطاست <versel2> سخن شناس نه ای جان من خطا این جاست <linebreak>
<versel1> سرم به دنیی و عقبی فرو نمی آید <versel2> تبارک الله از این فتنه ها که در سر ماست <linebreak>
<versel1> در اندرون من خسته دل ندانم کیست <versel2> که من خموشم و او در فغان و در غوغاست <linebreak>
<versel1> دلم ز پرده برون شد کجایی ای مطرب <versel2> بنال هان که از این پرده کار ما به نواست <linebreak>
<versel1> مرا به کار جهان هرگز التفات نبود <versel2> رخ تو در نظر من چنین خوشش آراست <linebreak>
<versel1> نخفته ام ز خیالی که می پزد دل من <versel2> خمار صدشبه دارم شرابخانه کجاست <linebreak>
<versel1> چنین که صومعه آلوده شد ز خون دلم <versel2> گرم به باده بشویید حق به دست شماست <linebreak>
<versel1> از آن به دیر مغانم عزیز می دارند <versel2> که آتشی که نمیرد همیشه در دل ماست <linebreak>
<versel1> چه ساز بود که در پرده می زد آن مطرب <versel2> که رفت عمر و هنوزم دماغ پر ز هواست <linebreak>
<versel1> ندای عشق تو دیشب در اندرون دادند <versel2> فضای سینه حافظ هنوز پر ز صداست <linebreak>
<versel1> خیال روی تو در هر طریق همره ماست <versel2> نسیم موی تو پیوند جان آگه ماست <linebreak>
<versel1> به رغم مدعیانی که منع عشق کنند <versel2> جمال چهره تو حجت موجه ماست <linebreak>
<versel1> ببین که سیب زنخدان تو چه می گوید <versel2> هزار یوسف مصری فتاده در چه ماست <linebreak>
<versel1> اگر به زلف دراز تو دست ما نرسد <versel2> گناه بخت پریشان و دست کوته ماست <linebreak>
<versel1> به حاجب در خلوت سرای خاص بگو <versel2> فلان ز گوشه نشینان خاک درگه ماست <linebreak>
<versel1> به صورت از نظر ما اگر چه محجوب است <versel2> همیشه در نظر خاطر مرفه ماست <linebreak>
<versel1> اگر به سالی حافظ دری زند بگشای <versel2> که سال هاست که مشتاق روی چون مه ماست <linebreak>
<versel1> مطلب طاعت و پیمان و صلاح از من مست <versel2> که به پیمانه کشی شهره شدم روز الست <linebreak>
<versel1> من همان دم که وضو ساختم از چشمه عشق <versel2> چارتکبیر زدم یک سره بر هر چه که هست <linebreak>
<versel1> می بده تا دهمت آگهی از سر قضا <versel2> که به روی که شدم عاشق و از بوی که مست <linebreak>
<versel1> کمر کوه کم است از کمر مور این جا <versel2> ناامید از در رحمت مشو ای باده پرست <linebreak>
<versel1> به جز آن نرگس مستانه که چشمش مرساد <versel2> زیر این طارم فیروزه کسی خوش ننشست <linebreak>
<versel1> جان فدای دهنش باد که در باغ نظر <versel2> چمن آرای جهان خوشتر از این غنچه نبست <linebreak>
<versel1> حافظ از دولت عشق تو سلیمانی شد <versel2> یعنی از وصل تواش نیست به جز باد به دست <linebreak>
<versel1> شکفته شد گل حمرا و گشت بلبل مست <versel2> صلای سرخوشی ای صوفیان باده پرست <linebreak>
<versel1> اساس توبه که در محکمی چو سنگ نمود <versel2> ببین که جام زجاجی چه طرفه اش بشکست <linebreak>
<versel1> بیار باده که در بارگاه استغنا <versel2> چه پاسبان و چه سلطان چه هوشیار و چه مست <linebreak>
<versel1> از این رباط دودر چون ضرورت است رحیل <versel2> رواق و طاق معیشت چه سربلند و چه پست <linebreak>
<versel1> مقام عیش میسر نمی شود بی رنج <versel2> بلی به حکم بلا بسته اند عهد الست <linebreak>
<versel1> به هست و نیست مرنجان ضمیر و خوش می باش <versel2> که نیستیست سرانجام هر کمال که هست <linebreak>
<versel1> شکوه آصفی و اسب باد و منطق طیر <versel2> به باد رفت و از او خواجه هیچ طرف نبست <linebreak>
<versel1> به بال و پر مرو از ره که تیر پرتابی <versel2> هوا گرفت زمانی ولی به خاک نشست <linebreak>
<versel1> زبان کلک تو حافظ چه شکر آن گوید <versel2> که گفته سخنت می برند دست به دست <linebreak>
<versel1> زلف آشفته و خوی کرده و خندان لب و مست <versel2> پیرهن چاک و غزل خوان و صراحی در دست <linebreak>
<versel1> نرگسش عربده جوی و لبش افسوس کنان <versel2> نیم شب دوش به بالین من آمد بنشست <linebreak>
<versel1> سر فرا گوش من آورد به آواز حزین <versel2> گفت ای عاشق دیرینه من خوابت هست <linebreak>
<versel1> عاشقی را که چنین باده شبگیر دهند <versel2> کافر عشق بود گر نشود باده پرست <linebreak>
<versel1> برو ای زاهد و بر دردکشان خرده مگیر <versel2> که ندادند جز این تحفه به ما روز الست <linebreak>
<versel1> آن چه او ریخت به پیمانه ما نوشیدیم <versel2> اگر از خمر بهشت است وگر باده مست <linebreak>
<versel1> خنده جام می و زلف گره گیر نگار <versel2> ای بسا توبه که چون توبه حافظ بشکست <linebreak>
<versel1> در دیر مغان آمد یارم قدحی در دست <versel2> مست از می و میخواران از نرگس مستش مست <linebreak>
<versel1> در نعل سمند او شکل مه نو پیدا <versel2> وز قد بلند او بالای صنوبر پست <linebreak>
<versel1> آخر به چه گویم هست از خود خبرم چون نیست <versel2> وز بهر چه گویم نیست با وی نظرم چون هست <linebreak>
<versel1> شمع دل دمسازم بنشست چو او برخاست <versel2> و افغان ز نظربازان برخاست چو او بنشست <linebreak>
<versel1> گر غالیه خوش بو شد در گیسوی او پیچید <versel2> ور وسمه کمانکش گشت در ابروی او پیوست <linebreak>
<versel1> بازآی که بازآید عمر شده حافظ <versel2> هر چند که ناید باز تیری که بشد از شست <linebreak>
<versel1> به جان خواجه و حق قدیم و عهد درست <versel2> که مونس دم صبحم دعای دولت توست <linebreak>
<versel1> سرشک من که ز طوفان نوح دست برد <versel2> ز لوح سینه نیارست نقش مهر تو شست <linebreak>
<versel1> بکن معامله ای وین دل شکسته بخر <versel2> که با شکستگی ارزد به صد هزار درست <linebreak>
<versel1> زبان مور به آصف دراز گشت و رواست <versel2> که خواجه خاتم جم یاوه کرد و بازنجست <linebreak>
<versel1> دلا طمع مبر از لطف بی نهایت دوست <versel2> چو لاف عشق زدی سر بباز چابک و چست <linebreak>
<versel1> به صدق کوش که خورشید زاید از نفست <versel2> که از دروغ سیه روی گشت صبح نخست <linebreak>
<versel1> شدم ز دست تو شیدای کوه و دشت و هنوز <versel2> نمی کنی به ترحم نطاق سلسله سست <linebreak>
<versel1> مرنج حافظ و از دلبران حفاظ مجوی <versel2> گناه باغ چه باشد چو این گیاه نرست <linebreak>
<versel1> ما را ز خیال تو چه پروای شراب است <versel2> خم گو سر خود گیر که خمخانه خراب است <linebreak>
<versel1> گر خمر بهشت است بریزید که بی دوست <versel2> هر شربت عذبم که دهی عین عذاب است <linebreak>
<versel1> افسوس که شد دلبر و در دیده گریان <versel2> تحریر خیال خط او نقش بر آب است <linebreak>
<versel1> بیدار شو ای دیده که ایمن نتوان بود <versel2> زین سیل دمادم که در این منزل خواب است <linebreak>
<versel1> معشوق عیان می گذرد بر تو ولیکن <versel2> اغیار همی بیند از آن بسته نقاب است <linebreak>
<versel1> گل بر رخ رنگین تو تا لطف عرق دید <versel2> در آتش شوق از غم دل غرق گلاب است <linebreak>
<versel1> سبز است در و دشت بیا تا نگذاریم <versel2> دست از سر آبی که جهان جمله سراب است <linebreak>
<versel1> در کنج دماغم مطلب جای نصیحت <versel2> کاین گوشه پر از زمزمه چنگ و رباب است <linebreak>
<versel1> حافظ چه شد ار عاشق و رند است و نظرباز <versel2> بس طور عجب لازم ایام شباب است <linebreak>
<versel1> زلفت هزار دل به یکی تار مو ببست <versel2> راه هزار چاره گر از چار سو ببست <linebreak>
<versel1> تا عاشقان به بوی نسیمش دهند جان <versel2> بگشود نافه ای و در آرزو ببست <linebreak>
<versel1> شیدا از آن شدم که نگارم چو ماه نو <versel2> ابرو نمود و جلوه گری کرد و رو ببست <linebreak>
<versel1> ساقی به چند رنگ می اندر پیاله ریخت <versel2> این نقش ها نگر که چه خوش در کدو ببست <linebreak>
<versel1> یا رب چه غمزه کرد صراحی که خون خم <versel2> با نعره های قلقلش اندر گلو ببست <linebreak>
<versel1> مطرب چه پرده ساخت که در پرده سماع <versel2> بر اهل وجد و حال در های و هو ببست <linebreak>
<versel1> حافظ هر آن که عشق نورزید و وصل خواست <versel2> احرام طوف کعبه دل بی وضو ببست <linebreak>
<versel1> آن شب قدری که گویند اهل خلوت امشب است <versel2> یا رب این تاثیر دولت در کدامین کوکب است <linebreak>
<versel1> تا به گیسوی تو دست ناسزایان کم رسد <versel2> هر دلی از حلقه ای در ذکر یارب یارب است <linebreak>
<versel1> کشته چاه زنخدان توام کز هر طرف <versel2> صد هزارش گردن جان زیر طوق غبغب است <linebreak>
<versel1> شهسوار من که مه آیینه دار روی اوست <versel2> تاج خورشید بلندش خاک نعل مرکب است <linebreak>
<versel1> عکس خوی بر عارضش بین کآفتاب گرم رو <versel2> در هوای آن عرق تا هست هر روزش تب است <linebreak>
<versel1> من نخواهم کرد ترک لعل یار و جام می <versel2> زاهدان معذور داریدم که اینم مذهب است <linebreak>
<versel1> اندر آن ساعت که بر پشت صبا بندند زین <versel2> با سلیمان چون برانم من که مورم مرکب است <linebreak>
<versel1> آن که ناوک بر دل من زیر چشمی می زند <versel2> قوت جان حافظش در خنده زیر لب است <linebreak>
<versel1> آب حیوانش ز منقار بلاغت می چکد <versel2> زاغ کلک من به نام ایزد چه عالی مشرب است <linebreak>
<versel1> خدا چو صورت ابروی دلگشای تو بست <versel2> گشاد کار من اندر کرشمه های تو بست <linebreak>
<versel1> مرا و سرو چمن را به خاک راه نشاند <versel2> زمانه تا قصب نرگس قبای تو بست <linebreak>
<versel1> ز کار ما و دل غنچه صد گره بگشود <versel2> نسیم گل چو دل اندر پی هوای تو بست <linebreak>
<versel1> مرا به بند تو دوران چرخ راضی کرد <versel2> ولی چه سود که سررشته در رضای تو بست <linebreak>
<versel1> چو نافه بر دل مسکین من گره مفکن <versel2> که عهد با سر زلف گره گشای تو بست <linebreak>
<versel1> تو خود وصال دگر بودی ای نسیم وصال <versel2> خطا نگر که دل امید در وفای تو بست <linebreak>
<versel1> ز دست جور تو گفتم ز شهر خواهم رفت <versel2> به خنده گفت که حافظ برو که پای تو بست <linebreak>
<versel1> خلوت گزیده را به تماشا چه حاجت است <versel2> چون کوی دوست هست به صحرا چه حاجت است <linebreak>
<versel1> جانا به حاجتی که تو را هست با خدا <versel2> کآخر دمی بپرس که ما را چه حاجت است <linebreak>
<versel1> ای پادشاه حسن خدا را بسوختیم <versel2> آخر سوال کن که گدا را چه حاجت است <linebreak>
<versel1> ارباب حاجتیم و زبان سوال نیست <versel2> در حضرت کریم تمنا چه حاجت است <linebreak>
<versel1> محتاج قصه نیست گرت قصد خون ماست <versel2> چون رخت از آن توست به یغما چه حاجت است <linebreak>
<versel1> جام جهان نماست ضمیر منیر دوست <versel2> اظهار احتیاج خود آن جا چه حاجت است <linebreak>
<versel1> آن شد که بار منت ملاح بردمی <versel2> گوهر چو دست داد به دریا چه حاجت است <linebreak>
<versel1> ای مدعی برو که مرا با تو کار نیست <versel2> احباب حاضرند به اعدا چه حاجت است <linebreak>
<versel1> ای عاشق گدا چو لب روح بخش یار <versel2> می داندت وظیفه تقاضا چه حاجت است <linebreak>
<versel1> حافظ تو ختم کن که هنر خود عیان شود <versel2> با مدعی نزاع و محاکا چه حاجت است <linebreak>
<versel1> رواق منظر چشم من آشیانه توست <versel2> کرم نما و فرود آ که خانه خانه توست <linebreak>
<versel1> به لطف خال و خط از عارفان ربودی دل <versel2> لطیفه های عجب زیر دام و دانه توست <linebreak>
<versel1> دلت به وصل گل ای بلبل صبا خوش باد <versel2> که در چمن همه گلبانگ عاشقانه توست <linebreak>
<versel1> علاج ضعف دل ما به لب حوالت کن <versel2> که این مفرح یاقوت در خزانه توست <linebreak>
<versel1> به تن مقصرم از دولت ملازمتت <versel2> ولی خلاصه جان خاک آستانه توست <linebreak>
<versel1> من آن نیم که دهم نقد دل به هر شوخی <versel2> در خزانه به مهر تو و نشانه توست <linebreak>
<versel1> تو خود چه لعبتی ای شهسوار شیرین کار <versel2> که توسنی چو فلک رام تازیانه توست <linebreak>
<versel1> چه جای من که بلغزد سپهر شعبده باز <versel2> از این حیل که در انبانه بهانه توست <linebreak>
<versel1> سرود مجلست اکنون فلک به رقص آرد <versel2> که شعر حافظ شیرین سخن ترانه توست <linebreak>
<versel1> برو به کار خود ای واعظ این چه فریادست <versel2> مرا فتاد دل از ره تو را چه افتادست <linebreak>
<versel1> میان او که خدا آفریده است از هیچ <versel2> دقیقه ایست که هیچ آفریده نگشادست <linebreak>
<versel1> به کام تا نرساند مرا لبش چون نای <versel2> نصیحت همه عالم به گوش من بادست <linebreak>
<versel1> گدای کوی تو از هشت خلد مستغنیست <versel2> اسیر عشق تو از هر دو عالم آزادست <linebreak>
<versel1> اگر چه مستی عشقم خراب کرد ولی <versel2> اساس هستی من زان خراب آبادست <linebreak>
<versel1> دلا منال ز بیداد و جور یار که یار <versel2> تو را نصیب همین کرد و این از آن دادست <linebreak>
<versel1> برو فسانه مخوان و فسون مدم حافظ <versel2> کز این فسانه و افسون مرا بسی یادست <linebreak>
<versel1> تا سر زلف تو در دست نسیم افتادست <versel2> دل سودازده از غصه دو نیم افتادست <linebreak>
<versel1> چشم جادوی تو خود عین سواد سحر است <versel2> لیکن این هست که این نسخه سقیم افتادست <linebreak>
<versel1> در خم زلف تو آن خال سیه دانی چیست <versel2> نقطه دوده که در حلقه جیم افتادست <linebreak>
<versel1> زلف مشکین تو در گلشن فردوس عذار <versel2> چیست طاووس که در باغ نعیم افتادست <linebreak>
<versel1> دل من در هوس روی تو ای مونس جان <versel2> خاک راهیست که در دست نسیم افتادست <linebreak>
<versel1> همچو گرد این تن خاکی نتواند برخاست <versel2> از سر کوی تو زان رو که عظیم افتادست <linebreak>
<versel1> سایه قد تو بر قالبم ای عیسی دم <versel2> عکس روحیست که بر عظم رمیم افتادست <linebreak>
<versel1> آن که جز کعبه مقامش نبد از یاد لبت <versel2> بر در میکده دیدم که مقیم افتادست <linebreak>
<versel1> حافظ گمشده را با غمت ای یار عزیز <versel2> اتحادیست که در عهد قدیم افتادست <linebreak>
<versel1> بیا که قصر امل سخت سست بنیادست <versel2> بیار باده که بنیاد عمر بر بادست <linebreak>
<versel1> غلام همت آنم که زیر چرخ کبود <versel2> ز هر چه رنگ تعلق پذیرد آزادست <linebreak>
<versel1> چه گویمت که به میخانه دوش مست و خراب <versel2> سروش عالم غیبم چه مژده ها دادست <linebreak>
<versel1> که ای بلندنظر شاهباز سدره نشین <versel2> نشیمن تو نه این کنج محنت آبادست <linebreak>
<versel1> تو را ز کنگره عرش می زنند صفیر <versel2> ندانمت که در این دامگه چه افتادست <linebreak>
<versel1> نصیحتی کنمت یاد گیر و در عمل آر <versel2> که این حدیث ز پیر طریقتم یادست <linebreak>
<versel1> غم جهان مخور و پند من مبر از یاد <versel2> که این لطیفه عشقم ز ره روی یادست <linebreak>
<versel1> رضا به داده بده وز جبین گره بگشای <versel2> که بر من و تو در اختیار نگشادست <linebreak>
<versel1> مجو درستی عهد از جهان سست نهاد <versel2> که این عجوز عروس هزاردامادست <linebreak>
<versel1> نشان عهد و وفا نیست در تبسم گل <versel2> بنال بلبل بی دل که جای فریادست <linebreak>
<versel1> حسد چه می بری ای سست نظم بر حافظ <versel2> قبول خاطر و لطف سخن خدادادست <linebreak>
<versel1> بی مهر رخت روز مرا نور نماندست <versel2> وز عمر مرا جز شب دیجور نماندست <linebreak>
<versel1> هنگام وداع تو ز بس گریه که کردم <versel2> دور از رخ تو چشم مرا نور نماندست <linebreak>
<versel1> می رفت خیال تو ز چشم من و می گفت <versel2> هیهات از این گوشه که معمور نماندست <linebreak>
<versel1> وصل تو اجل را ز سرم دور همی داشت <versel2> از دولت هجر تو کنون دور نماندست <linebreak>
<versel1> نزدیک شد آن دم که رقیب تو بگوید <versel2> دور از رخت این خسته رنجور نماندست <linebreak>
<versel1> صبر است مرا چاره هجران تو لیکن <versel2> چون صبر توان کرد که مقدور نماندست <linebreak>
<versel1> در هجر تو گر چشم مرا آب روان است <versel2> گو خون جگر ریز که معذور نماندست <linebreak>
<versel1> حافظ ز غم از گریه نپرداخت به خنده <versel2> ماتم زده را داعیه سور نماندست <linebreak>
<versel1> باغ مرا چه حاجت سرو و صنوبر است <versel2> شمشاد خانه پرور ما از که کمتر است <linebreak>
<versel1> ای نازنین پسر تو چه مذهب گرفته ای <versel2> کت خون ما حلالتر از شیر مادر است <linebreak>
<versel1> چون نقش غم ز دور ببینی شراب خواه <versel2> تشخیص کرده ایم و مداوا مقرر است <linebreak>
<versel1> از آستان پیر مغان سر چرا کشیم <versel2> دولت در آن سرا و گشایش در آن در است <linebreak>
<versel1> یک قصه بیش نیست غم عشق وین عجب <versel2> کز هر زبان که می شنوم نامکرر است <linebreak>
<versel1> دی وعده داد وصلم و در سر شراب داشت <versel2> امروز تا چه گوید و بازش چه در سر است <linebreak>
<versel1> شیراز و آب رکنی و این باد خوش نسیم <versel2> عیبش مکن که خال رخ هفت کشور است <linebreak>
<versel1> فرق است از آب خضر که ظلمات جای او است <versel2> تا آب ما که منبعش الله اکبر است <linebreak>
<versel1> ما آبروی فقر و قناعت نمی بریم <versel2> با پادشه بگوی که روزی مقدر است <linebreak>
<versel1> حافظ چه طرفه شاخ نباتیست کلک تو <versel2> کش میوه دلپذیرتر از شهد و شکر است <linebreak>
<versel1> المنت لله که در میکده باز است <versel2> زان رو که مرا بر در او روی نیاز است <linebreak>
<versel1> خم ها همه در جوش و خروشند ز مستی <versel2> وان می که در آن جاست حقیقت نه مجاز است <linebreak>
<versel1> از وی همه مستی و غرور است و تکبر <versel2> وز ما همه بیچارگی و عجز و نیاز است <linebreak>
<versel1> رازی که بر غیر نگفتیم و نگوییم <versel2> با دوست بگوییم که او محرم راز است <linebreak>
<versel1> شرح شکن زلف خم اندر خم جانان <versel2> کوته نتوان کرد که این قصه دراز است <linebreak>
<versel1> بار دل مجنون و خم طره لیلی <versel2> رخساره محمود و کف پای ایاز است <linebreak>
<versel1> بردوخته ام دیده چو باز از همه عالم <versel2> تا دیده من بر رخ زیبای تو باز است <linebreak>
<versel1> در کعبه کوی تو هر آن کس که بیاید <versel2> از قبله ابروی تو در عین نماز است <linebreak>
<versel1> ای مجلسیان سوز دل حافظ مسکین <versel2> از شمع بپرسید که در سوز و گداز است <linebreak>
<versel1> اگر چه باده فرح بخش و باد گل بیز است <versel2> به بانگ چنگ مخور می که محتسب تیز است <linebreak>
<versel1> صراحی ای و حریفی گرت به چنگ افتد <versel2> به عقل نوش که ایام فتنه انگیز است <linebreak>
<versel1> در آستین مرقع پیاله پنهان کن <versel2> که همچو چشم صراحی زمانه خون ریز است <linebreak>
<versel1> به آب دیده بشوییم خرقه ها از می <versel2> که موسم ورع و روزگار پرهیز است <linebreak>
<versel1> مجوی عیش خوش از دور باژگون سپهر <versel2> که صاف این سر خم جمله دردی آمیز است <linebreak>
<versel1> سپهر برشده پرویزنیست خون افشان <versel2> که ریزه اش سر کسری و تاج پرویز است <linebreak>
<versel1> عراق و فارس گرفتی به شعر خوش حافظ <versel2> بیا که نوبت بغداد و وقت تبریز است <linebreak>
<versel1> حال دل با تو گفتنم هوس است <versel2> خبر دل شنفتنم هوس است <linebreak>
<versel1> طمع خام بین که قصه فاش <versel2> از رقیبان نهفتنم هوس است <linebreak>
<versel1> شب قدری چنین عزیز شریف <versel2> با تو تا روز خفتنم هوس است <linebreak>
<versel1> وه که دردانه ای چنین نازک <versel2> در شب تار سفتنم هوس است <linebreak>
<versel1> ای صبا امشبم مدد فرمای <versel2> که سحرگه شکفتنم هوس است <linebreak>
<versel1> از برای شرف به نوک مژه <versel2> خاک راه تو رفتنم هوس است <linebreak>
<versel1> همچو حافظ به رغم مدعیان <versel2> شعر رندانه گفتنم هوس است <linebreak>
<versel1> صحن بستان ذوق بخش و صحبت یاران خوش است <versel2> وقت گل خوش باد کز وی وقت میخواران خوش است <linebreak>
<versel1> از صبا هر دم مشام جان ما خوش می شود <versel2> آری آری طیب انفاس هواداران خوش است <linebreak>
<versel1> ناگشوده گل نقاب آهنگ رحلت ساز کرد <versel2> ناله کن بلبل که گلبانگ دل افکاران خوش است <linebreak>
<versel1> مرغ خوشخوان را بشارت باد کاندر راه عشق <versel2> دوست را با ناله شب های بیداران خوش است <linebreak>
<versel1> نیست در بازار عالم خوشدلی ور زان که هست <versel2> شیوه رندی و خوش باشی عیاران خوش است <linebreak>
<versel1> از زبان سوسن آزاده ام آمد به گوش <versel2> کاندر این دیر کهن کار سبکباران خوش است <linebreak>
<versel1> حافظا ترک جهان گفتن طریق خوشدلیست <versel2> تا نپنداری که احوال جهان داران خوش است <linebreak>
<versel1> کنون که بر کف گل جام باده صاف است <versel2> به صد هزار زبان بلبلش در اوصاف است <linebreak>
<versel1> بخواه دفتر اشعار و راه صحرا گیر <versel2> چه وقت مدرسه و بحث کشف کشاف است <linebreak>
<versel1> فقیه مدرسه دی مست بود و فتوی داد <versel2> که می حرام ولی به ز مال اوقاف است <linebreak>
<versel1> به درد و صاف تو را حکم نیست خوش درکش <versel2> که هر چه ساقی ما کرد عین الطاف است <linebreak>
<versel1> ببر ز خلق و چو عنقا قیاس کار بگیر <versel2> که صیت گوشه نشینان ز قاف تا قاف است <linebreak>
<versel1> حدیث مدعیان و خیال همکاران <versel2> همان حکایت زردوز و بوریاباف است <linebreak>
<versel1> خموش حافظ و این نکته های چون زر سرخ <versel2> نگاه دار که قلاب شهر صراف است <linebreak>
<versel1> در این زمانه رفیقی که خالی از خلل است <versel2> صراحی می ناب و سفینه غزل است <linebreak>
<versel1> جریده رو که گذرگاه عافیت تنگ است <versel2> پیاله گیر که عمر عزیز بی بدل است <linebreak>
<versel1> نه من ز بی عملی در جهان ملولم و بس <versel2> ملالت علما هم ز علم بی عمل است <linebreak>
<versel1> به چشم عقل در این رهگذار پرآشوب <versel2> جهان و کار جهان بی ثبات و بی محل است <linebreak>
<versel1> بگیر طره مه چهره ای و قصه مخوان <versel2> که سعد و نحس ز تاثیر زهره و زحل است <linebreak>
<versel1> دلم امید فراوان به وصل روی تو داشت <versel2> ولی اجل به ره عمر رهزن امل است <linebreak>
<versel1> به هیچ دور نخواهند یافت هشیارش <versel2> چنین که حافظ ما مست باده ازل است <linebreak>
<versel1> گل در بر و می در کف و معشوق به کام است <versel2> سلطان جهانم به چنین روز غلام است <linebreak>
<versel1> گو شمع میارید در این جمع که امشب <versel2> در مجلس ما ماه رخ دوست تمام است <linebreak>
<versel1> در مذهب ما باده حلال است ولیکن <versel2> بی روی تو ای سرو گل اندام حرام است <linebreak>
<versel1> گوشم همه بر قول نی و نغمه چنگ است <versel2> چشمم همه بر لعل لب و گردش جام است <linebreak>
<versel1> در مجلس ما عطر میامیز که ما را <versel2> هر لحظه ز گیسوی تو خوش بوی مشام است <linebreak>
<versel1> از چاشنی قند مگو هیچ و ز شکر <versel2> زان رو که مرا از لب شیرین تو کام است <linebreak>
<versel1> تا گنج غمت در دل ویرانه مقیم است <versel2> همواره مرا کوی خرابات مقام است <linebreak>
<versel1> از ننگ چه گویی که مرا نام ز ننگ است <versel2> وز نام چه پرسی که مرا ننگ ز نام است <linebreak>
<versel1> میخواره و سرگشته و رندیم و نظرباز <versel2> وان کس که چو ما نیست در این شهر کدام است <linebreak>
<versel1> با محتسبم عیب مگویید که او نیز <versel2> پیوسته چو ما در طلب عیش مدام است <linebreak>
<versel1> حافظ منشین بی می و معشوق زمانی <versel2> کایام گل و یاسمن و عید صیام است <linebreak>
<versel1> به کوی میکده هر سالکی که ره دانست <versel2> دری دگر زدن اندیشه تبه دانست <linebreak>
<versel1> زمانه افسر رندی نداد جز به کسی <versel2> که سرفرازی عالم در این کله دانست <linebreak>
<versel1> بر آستانه میخانه هر که یافت رهی <versel2> ز فیض جام می اسرار خانقه دانست <linebreak>
<versel1> هر آن که راز دو عالم ز خط ساغر خواند <versel2> رموز جام جم از نقش خاک ره دانست <linebreak>
<versel1> ورای طاعت دیوانگان ز ما مطلب <versel2> که شیخ مذهب ما عاقلی گنه دانست <linebreak>
<versel1> دلم ز نرگس ساقی امان نخواست به جان <versel2> چرا که شیوه آن ترک دل سیه دانست <linebreak>
<versel1> ز جور کوکب طالع سحرگهان چشمم <versel2> چنان گریست که ناهید دید و مه دانست <linebreak>
<versel1> حدیث حافظ و ساغر که می زند پنهان <versel2> چه جای محتسب و شحنه پادشه دانست <linebreak>
<versel1> بلندمرتبه شاهی که نه رواق سپهر <versel2> نمونه ای ز خم طاق بارگه دانست <linebreak>
<versel1> صوفی از پرتو می راز نهانی دانست <versel2> گوهر هر کس از این لعل توانی دانست <linebreak>
<versel1> قدر مجموعه گل مرغ سحر داند و بس <versel2> که نه هر کو ورقی خواند معانی دانست <linebreak>
<versel1> عرضه کردم دو جهان بر دل کارافتاده <versel2> بجز از عشق تو باقی همه فانی دانست <linebreak>
<versel1> آن شد اکنون که ز ابنای عوام اندیشم <versel2> محتسب نیز در این عیش نهانی دانست <linebreak>
<versel1> دلبر آسایش ما مصلحت وقت ندید <versel2> ور نه از جانب ما دل نگرانی دانست <linebreak>
<versel1> سنگ و گل را کند از یمن نظر لعل و عقیق <versel2> هر که قدر نفس باد یمانی دانست <linebreak>
<versel1> ای که از دفتر عقل آیت عشق آموزی <versel2> ترسم این نکته به تحقیق ندانی دانست <linebreak>
<versel1> می بیاور که ننازد به گل باغ جهان <versel2> هر که غارتگری باد خزانی دانست <linebreak>
<versel1> حافظ این گوهر منظوم که از طبع انگیخت <versel2> ز اثر تربیت آصف ثانی دانست <linebreak>
<versel1> روضه خلد برین خلوت درویشان است <versel2> مایه محتشمی خدمت درویشان است <linebreak>
<versel1> گنج عزلت که طلسمات عجایب دارد <versel2> فتح آن در نظر رحمت درویشان است <linebreak>
<versel1> قصر فردوس که رضوانش به دربانی رفت <versel2> منظری از چمن نزهت درویشان است <linebreak>
<versel1> آن چه زر می شود از پرتو آن قلب سیاه <versel2> کیمیاییست که در صحبت درویشان است <linebreak>
<versel1> آن که پیشش بنهد تاج تکبر خورشید <versel2> کبریاییست که در حشمت درویشان است <linebreak>
<versel1> دولتی را که نباشد غم از آسیب زوال <versel2> بی تکلف بشنو دولت درویشان است <linebreak>
<versel1> خسروان قبله حاجات جهانند ولی <versel2> سببش بندگی حضرت درویشان است <linebreak>
<versel1> روی مقصود که شاهان به دعا می طلبند <versel2> مظهرش آینه طلعت درویشان است <linebreak>
<versel1> از کران تا به کران لشکر ظلم است ولی <versel2> از ازل تا به ابد فرصت درویشان است <linebreak>
<versel1> ای توانگر مفروش این همه نخوت که تو را <versel2> سر و زر در کنف همت درویشان است <linebreak>
<versel1> گنج قارون که فرو می شود از قهر هنوز <versel2> خوانده باشی که هم از غیرت درویشان است <linebreak>
<versel1> حافظ ار آب حیات ازلی می خواهی <versel2> منبعش خاک در خلوت درویشان است <linebreak>
<versel1> من غلام نظر آصف عهدم کو را <versel2> صورت خواجگی و سیرت درویشان است <linebreak>
<versel1> به دام زلف تو دل مبتلای خویشتن است <versel2> بکش به غمزه که اینش سزای خویشتن است <linebreak>
<versel1> گرت ز دست برآید مراد خاطر ما <versel2> به دست باش که خیری به جای خویشتن است <linebreak>
<versel1> به جانت ای بت شیرین دهن که همچون شمع <versel2> شبان تیره مرادم فنای خویشتن است <linebreak>
<versel1> چو رای عشق زدی با تو گفتم ای بلبل <versel2> مکن که آن گل خندان برای خویشتن است <linebreak>
<versel1> به مشک چین و چگل نیست بوی گل محتاج <versel2> که نافه هاش ز بند قبای خویشتن است <linebreak>
<versel1> مرو به خانه ارباب بی مروت دهر <versel2> که گنج عافیتت در سرای خویشتن است <linebreak>
<versel1> بسوخت حافظ و در شرط عشقبازی او <versel2> هنوز بر سر عهد و وفای خویشتن است <linebreak>
<versel1> لعل سیراب به خون تشنه لب یار من است <versel2> وز پی دیدن او دادن جان کار من است <linebreak>
<versel1> شرم از آن چشم سیه بادش و مژگان دراز <versel2> هر که دل بردن او دید و در انکار من است <linebreak>
<versel1> ساروان رخت به دروازه مبر کان سر کو <versel2> شاهراهیست که منزلگه دلدار من است <linebreak>
<versel1> بنده طالع خویشم که در این قحط وفا <versel2> عشق آن لولی سرمست خریدار من است <linebreak>
<versel1> طبله عطر گل و زلف عبیرافشانش <versel2> فیض یک شمه ز بوی خوش عطار من است <linebreak>
<versel1> باغبان همچو نسیمم ز در خویش مران <versel2> کآب گلزار تو از اشک چو گلنار من است <linebreak>
<versel1> شربت قند و گلاب از لب یارم فرمود <versel2> نرگس او که طبیب دل بیمار من است <linebreak>
<versel1> آن که در طرز غزل نکته به حافظ آموخت <versel2> یار شیرین سخن نادره گفتار من است <linebreak>
<versel1> روزگاریست که سودای بتان دین من است <versel2> غم این کار نشاط دل غمگین من است <linebreak>
<versel1> دیدن روی تو را دیده جان بین باید <versel2> وین کجا مرتبه چشم جهان بین من است <linebreak>
<versel1> یار من باش که زیب فلک و زینت دهر <versel2> از مه روی تو و اشک چو پروین من است <linebreak>
<versel1> تا مرا عشق تو تعلیم سخن گفتن کرد <versel2> خلق را ورد زبان مدحت و تحسین من است <linebreak>
<versel1> دولت فقر خدایا به من ارزانی دار <versel2> کاین کرامت سبب حشمت و تمکین من است <linebreak>
<versel1> واعظ شحنه شناس این عظمت گو مفروش <versel2> زان که منزلگه سلطان دل مسکین من است <linebreak>
<versel1> یا رب این کعبه مقصود تماشاگه کیست <versel2> که مغیلان طریقش گل و نسرین من است <linebreak>
<versel1> حافظ از حشمت پرویز دگر قصه مخوان <versel2> که لبش جرعه کش خسرو شیرین من است <linebreak>
<versel1> منم که گوشه میخانه خانقاه من است <versel2> دعای پیر مغان ورد صبحگاه من است <linebreak>
<versel1> گرم ترانه چنگ صبوح نیست چه باک <versel2> نوای من به سحر آه عذرخواه من است <linebreak>
<versel1> ز پادشاه و گدا فارغم بحمدالله <versel2> گدای خاک در دوست پادشاه من است <linebreak>
<versel1> غرض ز مسجد و میخانه ام وصال شماست <versel2> جز این خیال ندارم خدا گواه من است <linebreak>
<versel1> مگر به تیغ اجل خیمه برکنم ور نی <versel2> رمیدن از در دولت نه رسم و راه من است <linebreak>
<versel1> از آن زمان که بر این آستان نهادم روی <versel2> فراز مسند خورشید تکیه گاه من است <linebreak>
<versel1> گناه اگر چه نبود اختیار ما حافظ <versel2> تو در طریق ادب باش گو گناه من است <linebreak>
<versel1> ز گریه مردم چشمم نشسته در خون است <versel2> ببین که در طلبت حال مردمان چون است <linebreak>
<versel1> به یاد لعل تو و چشم مست میگونت <versel2> ز جام غم می لعلی که می خورم خون است <linebreak>
<versel1> ز مشرق سر کو آفتاب طلعت تو <versel2> اگر طلوع کند طالعم همایون است <linebreak>
<versel1> حکایت لب شیرین کلام فرهاد است <versel2> شکنج طره لیلی مقام مجنون است <linebreak>
<versel1> دلم بجو که قدت همچو سرو دلجوی است <versel2> سخن بگو که کلامت لطیف و موزون است <linebreak>
<versel1> ز دور باده به جان راحتی رسان ساقی <versel2> که رنج خاطرم از جور دور گردون است <linebreak>
<versel1> از آن دمی که ز چشمم برفت رود عزیز <versel2> کنار دامن من همچو رود جیحون است <linebreak>
<versel1> چگونه شاد شود اندرون غمگینم <versel2> به اختیار که از اختیار بیرون است <linebreak>
<versel1> ز بیخودی طلب یار می کند حافظ <versel2> چو مفلسی که طلبکار گنج قارون است <linebreak>
<versel1> خم زلف تو دام کفر و دین است <versel2> ز کارستان او یک شمه این است <linebreak>
<versel1> جمالت معجز حسن است لیکن <versel2> حدیث غمزه ات سحر مبین است <linebreak>
<versel1> ز چشم شوخ تو جان کی توان برد <versel2> که دایم با کمان اندر کمین است <linebreak>
<versel1> بر آن چشم سیه صد آفرین باد <versel2> که در عاشق کشی سحرآفرین است <linebreak>
<versel1> عجب علمیست علم هییت عشق <versel2> که چرخ هشتمش هفتم زمین است <linebreak>
<versel1> تو پنداری که بدگو رفت و جان برد <versel2> حسابش با کرام الکاتبین است <linebreak>
<versel1> مشو حافظ ز کید زلفش ایمن <versel2> که دل برد و کنون دربند دین است <linebreak>
<versel1> دل سراپرده محبت اوست <versel2> دیده آیینه دار طلعت اوست <linebreak>
<versel1> من که سر درنیاورم به دو کون <versel2> گردنم زیر بار منت اوست <linebreak>
<versel1> تو و طوبی و ما و قامت یار <versel2> فکر هر کس به قدر همت اوست <linebreak>
<versel1> گر من آلوده دامنم چه عجب <versel2> همه عالم گواه عصمت اوست <linebreak>
<versel1> من که باشم در آن حرم که صبا <versel2> پرده دار حریم حرمت اوست <linebreak>
<versel1> بی خیالش مباد منظر چشم <versel2> زان که این گوشه جای خلوت اوست <linebreak>
<versel1> هر گل نو که شد چمن آرای <versel2> ز اثر رنگ و بوی صحبت اوست <linebreak>
<versel1> دور مجنون گذشت و نوبت ماست <versel2> هر کسی پنج روز نوبت اوست <linebreak>
<versel1> ملکت عاشقی و گنج طرب <versel2> هر چه دارم ز یمن همت اوست <linebreak>
<versel1> من و دل گر فدا شدیم چه باک <versel2> غرض اندر میان سلامت اوست <linebreak>
<versel1> فقر ظاهر مبین که حافظ را <versel2> سینه گنجینه محبت اوست <linebreak>
<versel1> آن سیه چرده که شیرینی عالم با اوست <versel2> چشم میگون لب خندان دل خرم با اوست <linebreak>
<versel1> گر چه شیرین دهنان پادشهانند ولی <versel2> او سلیمان زمان است که خاتم با اوست <linebreak>
<versel1> روی خوب است و کمال هنر و دامن پاک <versel2> لاجرم همت پاکان دو عالم با اوست <linebreak>
<versel1> خال مشکین که بدان عارض گندمگون است <versel2> سر آن دانه که شد رهزن آدم با اوست <linebreak>
<versel1> دلبرم عزم سفر کرد خدا را یاران <versel2> چه کنم با دل مجروح که مرهم با اوست <linebreak>
<versel1> با که این نکته توان گفت که آن سنگین دل <versel2> کشت ما را و دم عیسی مریم با اوست <linebreak>
<versel1> حافظ از معتقدان است گرامی دارش <versel2> زان که بخشایش بس روح مکرم با اوست <linebreak>
<versel1> سر ارادت ما و آستان حضرت دوست <versel2> که هر چه بر سر ما می رود ارادت اوست <linebreak>
<versel1> نظیر دوست ندیدم اگر چه از مه و مهر <versel2> نهادم آینه ها در مقابل رخ دوست <linebreak>
<versel1> صبا ز حال دل تنگ ما چه شرح دهد <versel2> که چون شکنج ورق های غنچه تو بر توست <linebreak>
<versel1> نه من سبوکش این دیر رندسوزم و بس <versel2> بسا سرا که در این کارخانه سنگ و سبوست <linebreak>
<versel1> مگر تو شانه زدی زلف عنبرافشان را <versel2> که باد غالیه سا گشت و خاک عنبربوست <linebreak>
<versel1> نثار روی تو هر برگ گل که در چمن است <versel2> فدای قد تو هر سروبن که بر لب جوست <linebreak>
<versel1> زبان ناطقه در وصف شوق نالان است <versel2> چه جای کلک بریده زبان بیهده گوست <linebreak>
<versel1> رخ تو در دلم آمد مراد خواهم یافت <versel2> چرا که حال نکو در قفای فال نکوست <linebreak>
<versel1> نه این زمان دل حافظ در آتش هوس است <versel2> که داغدار ازل همچو لاله خودروست <linebreak>
<versel1> دارم امید عاطفتی از جناب دوست <versel2> کردم جنایتی و امیدم به عفو اوست <linebreak>
<versel1> دانم که بگذرد ز سر جرم من که او <versel2> گر چه پریوش است ولیکن فرشته خوست <linebreak>
<versel1> چندان گریستیم که هر کس که برگذشت <versel2> در اشک ما چو دید روان گفت کاین چه جوست <linebreak>
<versel1> هیچ است آن دهان و نبینم از او نشان <versel2> موی است آن میان و ندانم که آن چه موست <linebreak>
<versel1> دارم عجب ز نقش خیالش که چون نرفت <versel2> از دیده ام که دم به دمش کار شست و شوست <linebreak>
<versel1> بی گفت و گوی زلف تو دل را همی کشد <versel2> با زلف دلکش تو که را روی گفت و گوست <linebreak>
<versel1> عمریست تا ز زلف تو بویی شنیده ام <versel2> زان بوی در مشام دل من هنوز بوست <linebreak>
<versel1> حافظ بد است حال پریشان تو ولی <versel2> بر بوی زلف یار پریشانیت نکوست <linebreak>
<versel1> آن پیک نامور که رسید از دیار دوست <versel2> آورد حرز جان ز خط مشکبار دوست <linebreak>
<versel1> خوش می دهد نشان جلال و جمال یار <versel2> خوش می کند حکایت عز و وقار دوست <linebreak>
<versel1> دل دادمش به مژده و خجلت همی برم <versel2> زین نقد قلب خویش که کردم نثار دوست <linebreak>
<versel1> شکر خدا که از مدد بخت کارساز <versel2> بر حسب آرزوست همه کار و بار دوست <linebreak>
<versel1> سیر سپهر و دور قمر را چه اختیار <versel2> در گردشند بر حسب اختیار دوست <linebreak>
<versel1> گر باد فتنه هر دو جهان را به هم زند <versel2> ما و چراغ چشم و ره انتظار دوست <linebreak>
<versel1> کحل الجواهری به من آر ای نسیم صبح <versel2> زان خاک نیکبخت که شد رهگذار دوست <linebreak>
<versel1> ماییم و آستانه عشق و سر نیاز <versel2> تا خواب خوش که را برد اندر کنار دوست <linebreak>
<versel1> دشمن به قصد حافظ اگر دم زند چه باک <versel2> منت خدای را که نیم شرمسار دوست <linebreak>
<versel1> صبا اگر گذری افتدت به کشور دوست <versel2> بیار نفحه ای از گیسوی معنبر دوست <linebreak>
<versel1> به جان او که به شکرانه جان برافشانم <versel2> اگر به سوی من آری پیامی از بر دوست <linebreak>
<versel1> و گر چنان که در آن حضرتت نباشد بار <versel2> برای دیده بیاور غباری از در دوست <linebreak>
<versel1> من گدا و تمنای وصل او هیهات <versel2> مگر به خواب ببینم خیال منظر دوست <linebreak>
<versel1> دل صنوبریم همچو بید لرزان است <versel2> ز حسرت قد و بالای چون صنوبر دوست <linebreak>
<versel1> اگر چه دوست به چیزی نمی خرد ما را <versel2> به عالمی نفروشیم مویی از سر دوست <linebreak>
<versel1> چه باشد ار شود از بند غم دلش آزاد <versel2> چو هست حافظ مسکین غلام و چاکر دوست <linebreak>
<versel1> مرحبا ای پیک مشتاقان بده پیغام دوست <versel2> تا کنم جان از سر رغبت فدای نام دوست <linebreak>
<versel1> واله و شیداست دایم همچو بلبل در قفس <versel2> طوطی طبعم ز عشق شکر و بادام دوست <linebreak>
<versel1> زلف او دام است و خالش دانه آن دام و من <versel2> بر امید دانه ای افتاده ام در دام دوست <linebreak>
<versel1> سر ز مستی برنگیرد تا به صبح روز حشر <versel2> هر که چون من در ازل یک جرعه خورد از جام دوست <linebreak>
<versel1> بس نگویم شمه ای از شرح شوق خود از آنک <versel2> دردسر باشد نمودن بیش از این ابرام دوست <linebreak>
<versel1> گر دهد دستم کشم در دیده همچون توتیا <versel2> خاک راهی کان مشرف گردد از اقدام دوست <linebreak>
<versel1> میل من سوی وصال و قصد او سوی فراق <versel2> ترک کام خود گرفتم تا برآید کام دوست <linebreak>
<versel1> حافظ اندر درد او می سوز و بی درمان بساز <versel2> زان که درمانی ندارد درد بی آرام دوست <linebreak>
<versel1> روی تو کس ندید و هزارت رقیب هست <versel2> در غنچه ای هنوز و صدت عندلیب هست <linebreak>
<versel1> گر آمدم به کوی تو چندان غریب نیست <versel2> چون من در آن دیار هزاران غریب هست <linebreak>
<versel1> در عشق خانقاه و خرابات فرق نیست <versel2> هر جا که هست پرتو روی حبیب هست <linebreak>
<versel1> آن جا که کار صومعه را جلوه می دهند <versel2> ناقوس دیر راهب و نام صلیب هست <linebreak>
<versel1> عاشق که شد که یار به حالش نظر نکرد <versel2> ای خواجه درد نیست وگرنه طبیب هست <linebreak>
<versel1> فریاد حافظ این همه آخر به هرزه نیست <versel2> هم قصه ای غریب و حدیثی عجیب هست <linebreak>
<versel1> اگر چه عرض هنر پیش یار بی ادبیست <versel2> زبان خموش ولیکن دهان پر از عربیست <linebreak>
<versel1> پری نهفته رخ و دیو در کرشمه حسن <versel2> بسوخت دیده ز حیرت که این چه بوالعجبیست <linebreak>
<versel1> در این چمن گل بی خار کس نچید آری <versel2> چراغ مصطفوی با شرار بولهبیست <linebreak>
<versel1> سبب مپرس که چرخ از چه سفله پرور شد <versel2> که کام بخشی او را بهانه بی سببیست <linebreak>
<versel1> به نیم جو نخرم طاق خانقاه و رباط <versel2> مرا که مصطبه ایوان و پای خم طنبیست <linebreak>
<versel1> جمال دختر رز نور چشم ماست مگر <versel2> که در نقاب زجاجی و پرده عنبیست <linebreak>
<versel1> هزار عقل و ادب داشتم من ای خواجه <versel2> کنون که مست خرابم صلاح بی ادبیست <linebreak>
<versel1> بیار می که چو حافظ هزارم استظهار <versel2> به گریه سحری و نیاز نیم شبیست <linebreak>
<versel1> خوشتر ز عیش و صحبت و باغ و بهار چیست <versel2> ساقی کجاست گو سبب انتظار چیست <linebreak>
<versel1> هر وقت خوش که دست دهد مغتنم شمار <versel2> کس را وقوف نیست که انجام کار چیست <linebreak>
<versel1> پیوند عمر بسته به موییست هوش دار <versel2> غمخوار خویش باش غم روزگار چیست <linebreak>
<versel1> معنی آب زندگی و روضه ارم <versel2> جز طرف جویبار و می خوشگوار چیست <linebreak>
<versel1> مستور و مست هر دو چو از یک قبیله اند <versel2> ما دل به عشوه که دهیم اختیار چیست <linebreak>
<versel1> راز درون پرده چه داند فلک خموش <versel2> ای مدعی نزاع تو با پرده دار چیست <linebreak>
<versel1> سهو و خطای بنده گرش اعتبار نیست <versel2> معنی عفو و رحمت آمرزگار چیست <linebreak>
<versel1> زاهد شراب کوثر و حافظ پیاله خواست <versel2> تا در میانه خواسته کردگار چیست <linebreak>
<versel1> بنال بلبل اگر با منت سر یاریست <versel2> که ما دو عاشق زاریم و کار ما زاریست <linebreak>
<versel1> در آن زمین که نسیمی وزد ز طره دوست <versel2> چه جای دم زدن نافه های تاتاریست <linebreak>
<versel1> بیار باده که رنگین کنیم جامه زرق <versel2> که مست جام غروریم و نام هشیاریست <linebreak>
<versel1> خیال زلف تو پختن نه کار هر خامیست <versel2> که زیر سلسله رفتن طریق عیاریست <linebreak>
<versel1> لطیفه ایست نهانی که عشق از او خیزد <versel2> که نام آن نه لب لعل و خط زنگاریست <linebreak>
<versel1> جمال شخص نه چشم است و زلف و عارض و خال <versel2> هزار نکته در این کار و بار دلداریست <linebreak>
<versel1> قلندران حقیقت به نیم جو نخرند <versel2> قبای اطلس آن کس که از هنر عاریست <linebreak>
<versel1> بر آستان تو مشکل توان رسید آری <versel2> عروج بر فلک سروری به دشواریست <linebreak>
<versel1> سحر کرشمه چشمت به خواب می دیدم <versel2> زهی مراتب خوابی که به ز بیداریست <linebreak>
<versel1> دلش به ناله میازار و ختم کن حافظ <versel2> که رستگاری جاوید در کم آزاریست <linebreak>
<versel1> یا رب این شمع دل افروز ز کاشانه کیست <versel2> جان ما سوخت بپرسید که جانانه کیست <linebreak>
<versel1> حالیا خانه برانداز دل و دین من است <versel2> تا در آغوش که می خسبد و همخانه کیست <linebreak>
<versel1> باده لعل لبش کز لب من دور مباد <versel2> راح روح که و پیمان ده پیمانه کیست <linebreak>
<versel1> دولت صحبت آن شمع سعادت پرتو <versel2> بازپرسید خدا را که به پروانه کیست <linebreak>
<versel1> می دهد هر کسش افسونی و معلوم نشد <versel2> که دل نازک او مایل افسانه کیست <linebreak>
<versel1> یا رب آن شاهوش ماه رخ زهره جبین <versel2> در یکتای که و گوهر یک دانه کیست <linebreak>
<versel1> گفتم آه از دل دیوانه حافظ بی تو <versel2> زیر لب خنده زنان گفت که دیوانه کیست <linebreak>
<versel1> ماهم این هفته برون رفت و به چشمم سالیست <versel2> حال هجران تو چه دانی که چه مشکل حالیست <linebreak>
<versel1> مردم دیده ز لطف رخ او در رخ او <versel2> عکس خود دید گمان برد که مشکین خالیست <linebreak>
<versel1> می چکد شیر هنوز از لب همچون شکرش <versel2> گر چه در شیوه گری هر مژه اش قتالیست <linebreak>
<versel1> ای که انگشت نمایی به کرم در همه شهر <versel2> وه که در کار غریبان عجبت اهمالیست <linebreak>
<versel1> بعد از اینم نبود شایبه در جوهر فرد <versel2> که دهان تو در این نکته خوش استدلالیست <linebreak>
<versel1> مژده دادند که بر ما گذری خواهی کرد <versel2> نیت خیر مگردان که مبارک فالیست <linebreak>
<versel1> کوه اندوه فراقت به چه حالت بکشد <versel2> حافظ خسته که از ناله تنش چون نالیست <linebreak>
<versel1> کس نیست که افتاده آن زلف دوتا نیست <versel2> در رهگذر کیست که دامی ز بلا نیست <linebreak>
<versel1> چون چشم تو دل می برد از گوشه نشینان <versel2> همراه تو بودن گنه از جانب ما نیست <linebreak>
<versel1> روی تو مگر آینه لطف الهیست <versel2> حقا که چنین است و در این روی و ریا نیست <linebreak>
<versel1> نرگس طلبد شیوه چشم تو زهی چشم <versel2> مسکین خبرش از سر و در دیده حیا نیست <linebreak>
<versel1> از بهر خدا زلف مپیرای که ما را <versel2> شب نیست که صد عربده با باد صبا نیست <linebreak>
<versel1> بازآی که بی روی تو ای شمع دل افروز <versel2> در بزم حریفان اثر نور و صفا نیست <linebreak>
<versel1> تیمار غریبان اثر ذکر جمیل است <versel2> جانا مگر این قاعده در شهر شما نیست <linebreak>
<versel1> دی می شد و گفتم صنما عهد به جای آر <versel2> گفتا غلطی خواجه در این عهد وفا نیست <linebreak>
<versel1> گر پیر مغان مرشد من شد چه تفاوت <versel2> در هیچ سری نیست که سری ز خدا نیست <linebreak>
<versel1> عاشق چه کند گر نکشد بار ملامت <versel2> با هیچ دلاور سپر تیر قضا نیست <linebreak>
<versel1> در صومعه زاهد و در خلوت صوفی <versel2> جز گوشه ابروی تو محراب دعا نیست <linebreak>
<versel1> ای چنگ فروبرده به خون دل حافظ <versel2> فکرت مگر از غیرت قرآن و خدا نیست <linebreak>
<versel1> مردم دیده ما جز به رخت ناظر نیست <versel2> دل سرگشته ما غیر تو را ذاکر نیست <linebreak>
<versel1> اشکم احرام طواف حرمت می بندد <versel2> گر چه از خون دل ریش دمی طاهر نیست <linebreak>
<versel1> بسته دام و قفس باد چو مرغ وحشی <versel2> طایر سدره اگر در طلبت طایر نیست <linebreak>
<versel1> عاشق مفلس اگر قلب دلش کرد نثار <versel2> مکنش عیب که بر نقد روان قادر نیست <linebreak>
<versel1> عاقبت دست بدان سرو بلندش برسد <versel2> هر که را در طلبت همت او قاصر نیست <linebreak>
<versel1> از روان بخشی عیسی نزنم دم هرگز <versel2> زان که در روح فزایی چو لبت ماهر نیست <linebreak>
<versel1> من که در آتش سودای تو آهی نزنم <versel2> کی توان گفت که بر داغ دلم صابر نیست <linebreak>
<versel1> روز اول که سر زلف تو دیدم گفتم <versel2> که پریشانی این سلسله را آخر نیست <linebreak>
<versel1> سر پیوند تو تنها نه دل حافظ راست <versel2> کیست آن کش سر پیوند تو در خاطر نیست <linebreak>
<versel1> زاهد ظاهرپرست از حال ما آگاه نیست <versel2> در حق ما هر چه گوید جای هیچ اکراه نیست <linebreak>
<versel1> در طریقت هر چه پیش سالک آید خیر اوست <versel2> در صراط مستقیم ای دل کسی گمراه نیست <linebreak>
<versel1> تا چه بازی رخ نماید بیدقی خواهیم راند <versel2> عرصه شطرنج رندان را مجال شاه نیست <linebreak>
<versel1> چیست این سقف بلند ساده بسیارنقش <versel2> زین معما هیچ دانا در جهان آگاه نیست <linebreak>
<versel1> این چه استغناست یا رب وین چه قادر حکمت است <versel2> کاین همه زخم نهان هست و مجال آه نیست <linebreak>
<versel1> صاحب دیوان ما گویی نمی داند حساب <versel2> کاندر این طغرا نشان حسبت لله نیست <linebreak>
<versel1> هر که خواهد گو بیا و هر چه خواهد گو بگو <versel2> کبر و ناز و حاجب و دربان بدین درگاه نیست <linebreak>
<versel1> بر در میخانه رفتن کار یکرنگان بود <versel2> خودفروشان را به کوی می فروشان راه نیست <linebreak>
<versel1> هر چه هست از قامت ناساز بی اندام ماست <versel2> ور نه تشریف تو بر بالای کس کوتاه نیست <linebreak>
<versel1> بنده پیر خراباتم که لطفش دایم است <versel2> ور نه لطف شیخ و زاهد گاه هست و گاه نیست <linebreak>
<versel1> حافظ ار بر صدر ننشیند ز عالی مشربیست <versel2> عاشق دردی کش اندر بند مال و جاه نیست <linebreak>
<versel1> راهیست راه عشق که هیچش کناره نیست <versel2> آنجا جز آن که جان بسپارند چاره نیست <linebreak>
<versel1> هر گه که دل به عشق دهی خوش دمی بود <versel2> در کار خیر حاجت هیچ استخاره نیست <linebreak>
<versel1> ما را ز منع عقل مترسان و می بیار <versel2> کان شحنه در ولایت ما هیچ کاره نیست <linebreak>
<versel1> از چشم خود بپرس که ما را که می کشد <versel2> جانا گناه طالع و جرم ستاره نیست <linebreak>
<versel1> او را به چشم پاک توان دید چون هلال <versel2> هر دیده جای جلوه آن ماه پاره نیست <linebreak>
<versel1> فرصت شمر طریقه رندی که این نشان <versel2> چون راه گنج بر همه کس آشکاره نیست <linebreak>
<versel1> نگرفت در تو گریه حافظ به هیچ رو <versel2> حیران آن دلم که کم از سنگ خاره نیست <linebreak>
<versel1> روشن از پرتو رویت نظری نیست که نیست <versel2> منت خاک درت بر بصری نیست که نیست <linebreak>
<versel1> ناظر روی تو صاحب نظرانند آری <versel2> سر گیسوی تو در هیچ سری نیست که نیست <linebreak>
<versel1> اشک غماز من ار سرخ برآمد چه عجب <versel2> خجل از کرده خود پرده دری نیست که نیست <linebreak>
<versel1> تا به دامن ننشیند ز نسیمش گردی <versel2> سیل خیز از نظرم رهگذری نیست که نیست <linebreak>
<versel1> تا دم از شام سر زلف تو هر جا نزنند <versel2> با صبا گفت و شنیدم سحری نیست که نیست <linebreak>
<versel1> من از این طالع شوریده برنجم ور نی <versel2> بهره مند از سر کویت دگری نیست که نیست <linebreak>
<versel1> از حیای لب شیرین تو ای چشمه نوش <versel2> غرق آب و عرق اکنون شکری نیست که نیست <linebreak>
<versel1> مصلحت نیست که از پرده برون افتد راز <versel2> ور نه در مجلس رندان خبری نیست که نیست <linebreak>
<versel1> شیر در بادیه عشق تو روباه شود <versel2> آه از این راه که در وی خطری نیست که نیست <linebreak>
<versel1> آب چشمم که بر او منت خاک در توست <versel2> زیر صد منت او خاک دری نیست که نیست <linebreak>
<versel1> از وجودم قدری نام و نشان هست که هست <versel2> ور نه از ضعف در آن جا اثری نیست که نیست <linebreak>
<versel1> غیر از این نکته که حافظ ز تو ناخشنود است <versel2> در سراپای وجودت هنری نیست که نیست <linebreak>
<versel1> حاصل کارگه کون و مکان این همه نیست <versel2> باده پیش آر که اسباب جهان این همه نیست <linebreak>
<versel1> از دل و جان شرف صحبت جانان غرض است <versel2> غرض این است وگرنه دل و جان این همه نیست <linebreak>
<versel1> منت سدره و طوبی ز پی سایه مکش <versel2> که چو خوش بنگری ای سرو روان این همه نیست <linebreak>
<versel1> دولت آن است که بی خون دل آید به کنار <versel2> ور نه با سعی و عمل باغ جنان این همه نیست <linebreak>
<versel1> پنج روزی که در این مرحله مهلت داری <versel2> خوش بیاسای زمانی که زمان این همه نیست <linebreak>
<versel1> بر لب بحر فنا منتظریم ای ساقی <versel2> فرصتی دان که ز لب تا به دهان این همه نیست <linebreak>
<versel1> زاهد ایمن مشو از بازی غیرت زنهار <versel2> که ره از صومعه تا دیر مغان این همه نیست <linebreak>
<versel1> دردمندی من سوخته زار و نزار <versel2> ظاهرا حاجت تقریر و بیان این همه نیست <linebreak>
<versel1> نام حافظ رقم نیک پذیرفت ولی <versel2> پیش رندان رقم سود و زیان این همه نیست <linebreak>
<versel1> خواب آن نرگس فتان تو بی چیزی نیست <versel2> تاب آن زلف پریشان تو بی چیزی نیست <linebreak>
<versel1> از لبت شیر روان بود که من می گفتم <versel2> این شکر گرد نمکدان تو بی چیزی نیست <linebreak>
<versel1> جان درازی تو بادا که یقین می دانم <versel2> در کمان ناوک مژگان تو بی چیزی نیست <linebreak>
<versel1> مبتلایی به غم محنت و اندوه فراق <versel2> ای دل این ناله و افغان تو بی چیزی نیست <linebreak>
<versel1> دوش باد از سر کویش به گلستان بگذشت <versel2> ای گل این چاک گریبان تو بی چیزی نیست <linebreak>
<versel1> درد عشق ار چه دل از خلق نهان می دارد <versel2> حافظ این دیده گریان تو بی چیزی نیست <linebreak>
<versel1> جز آستان توام در جهان پناهی نیست <versel2> سر مرا به جز این در حواله گاهی نیست <linebreak>
<versel1> عدو چو تیغ کشد من سپر بیندازم <versel2> که تیغ ما به جز از ناله ای و آهی نیست <linebreak>
<versel1> چرا ز کوی خرابات روی برتابم <versel2> کز این بهم به جهان هیچ رسم و راهی نیست <linebreak>
<versel1> زمانه گر بزند آتشم به خرمن عمر <versel2> بگو بسوز که بر من به برگ کاهی نیست <linebreak>
<versel1> غلام نرگس جماش آن سهی سروم <versel2> که از شراب غرورش به کس نگاهی نیست <linebreak>
<versel1> مباش در پی آزار و هر چه خواهی کن <versel2> که در شریعت ما غیر از این گناهی نیست <linebreak>
<versel1> عنان کشیده رو ای پادشاه کشور حسن <versel2> که نیست بر سر راهی که دادخواهی نیست <linebreak>
<versel1> چنین که از همه سو دام راه می بینم <versel2> به از حمایت زلفش مرا پناهی نیست <linebreak>
<versel1> خزینه دل حافظ به زلف و خال مده <versel2> که کارهای چنین حد هر سیاهی نیست <linebreak>
<versel1> بلبلی برگ گلی خوش رنگ در منقار داشت <versel2> و اندر آن برگ و نوا خوش ناله های زار داشت <linebreak>
<versel1> گفتمش در عین وصل این ناله و فریاد چیست <versel2> گفت ما را جلوه معشوق در این کار داشت <linebreak>
<versel1> یار اگر ننشست با ما نیست جای اعتراض <versel2> پادشاهی کامران بود از گدایی عار داشت <linebreak>
<versel1> در نمی گیرد نیاز و ناز ما با حسن دوست <versel2> خرم آن کز نازنینان بخت برخوردار داشت <linebreak>
<versel1> خیز تا بر کلک آن نقاش جان افشان کنیم <versel2> کاین همه نقش عجب در گردش پرگار داشت <linebreak>
<versel1> گر مرید راه عشقی فکر بدنامی مکن <versel2> شیخ صنعان خرقه رهن خانه خمار داشت <linebreak>
<versel1> وقت آن شیرین قلندر خوش که در اطوار سیر <versel2> ذکر تسبیح ملک در حلقه زنار داشت <linebreak>
<versel1> چشم حافظ زیر بام قصر آن حوری سرشت <versel2> شیوه جنات تجری تحتها الانهار داشت <linebreak>
<versel1> دیدی که یار جز سر جور و ستم نداشت <versel2> بشکست عهد وز غم ما هیچ غم نداشت <linebreak>
<versel1> یا رب مگیرش ار چه دل چون کبوترم <versel2> افکند و کشت و عزت صید حرم نداشت <linebreak>
<versel1> بر من جفا ز بخت من آمد وگرنه یار <versel2> حاشا که رسم لطف و طریق کرم نداشت <linebreak>
<versel1> با این همه هر آن که نه خواری کشید از او <versel2> هر جا که رفت هیچ کسش محترم نداشت <linebreak>
<versel1> ساقی بیار باده و با محتسب بگو <versel2> انکار ما مکن که چنین جام جم نداشت <linebreak>
<versel1> هر راهرو که ره به حریم درش نبرد <versel2> مسکین برید وادی و ره در حرم نداشت <linebreak>
<versel1> حافظ ببر تو گوی فصاحت که مدعی <versel2> هیچش هنر نبود و خبر نیز هم نداشت <linebreak>
<versel1> کنون که می دمد از بوستان نسیم بهشت <versel2> من و شراب فرح بخش و یار حورسرشت <linebreak>
<versel1> گدا چرا نزند لاف سلطنت امروز <versel2> که خیمه سایه ابر است و بزمگه لب کشت <linebreak>
<versel1> چمن حکایت اردیبهشت می گوید <versel2> نه عاقل است که نسیه خرید و نقد بهشت <linebreak>
<versel1> به می عمارت دل کن که این جهان خراب <versel2> بر آن سر است که از خاک ما بسازد خشت <linebreak>
<versel1> وفا مجوی ز دشمن که پرتوی ندهد <versel2> چو شمع صومعه افروزی از چراغ کنشت <linebreak>
<versel1> مکن به نامه سیاهی ملامت من مست <versel2> که آگه است که تقدیر بر سرش چه نوشت <linebreak>
<versel1> قدم دریغ مدار از جنازه حافظ <versel2> که گر چه غرق گناه است می رود به بهشت <linebreak>
<versel1> عیب رندان مکن ای زاهد پاکیزه سرشت <versel2> که گناه دگران بر تو نخواهند نوشت <linebreak>
<versel1> من اگر نیکم و گر بد تو برو خود را باش <versel2> هر کسی آن درود عاقبت کار که کشت <linebreak>
<versel1> همه کس طالب یارند چه هشیار و چه مست <versel2> همه جا خانه عشق است چه مسجد چه کنشت <linebreak>
<versel1> سر تسلیم من و خشت در میکده ها <versel2> مدعی گر نکند فهم سخن گو سر و خشت <linebreak>
<versel1> ناامیدم مکن از سابقه لطف ازل <versel2> تو پس پرده چه دانی که که خوب است و که زشت <linebreak>
<versel1> نه من از پرده تقوا به درافتادم و بس <versel2> پدرم نیز بهشت ابد از دست بهشت <linebreak>
<versel1> حافظا روز اجل گر به کف آری جامی <versel2> یک سر از کوی خرابات برندت به بهشت <linebreak>
<versel1> صبحدم مرغ چمن با گل نوخاسته گفت <versel2> ناز کم کن که در این باغ بسی چون تو شکفت <linebreak>
<versel1> گل بخندید که از راست نرنجیم ولی <versel2> هیچ عاشق سخن سخت به معشوق نگفت <linebreak>
<versel1> گر طمع داری از آن جام مرصع می لعل <versel2> ای بسا در که به نوک مژه ات باید سفت <linebreak>
<versel1> تا ابد بوی محبت به مشامش نرسد <versel2> هر که خاک در میخانه به رخساره نرفت <linebreak>
<versel1> در گلستان ارم دوش چو از لطف هوا <versel2> زلف سنبل به نسیم سحری می آشفت <linebreak>
<versel1> گفتم ای مسند جم جام جهان بینت کو <versel2> گفت افسوس که آن دولت بیدار بخفت <linebreak>
<versel1> سخن عشق نه آن است که آید به زبان <versel2> ساقیا می ده و کوتاه کن این گفت و شنفت <linebreak>
<versel1> اشک حافظ خرد و صبر به دریا انداخت <versel2> چه کند سوز غم عشق نیارست نهفت <linebreak>
<versel1> آن ترک پری چهره که دوش از بر ما رفت <versel2> آیا چه خطا دید که از راه خطا رفت <linebreak>
<versel1> تا رفت مرا از نظر آن چشم جهان بین <versel2> کس واقف ما نیست که از دیده چه ها رفت <linebreak>
<versel1> بر شمع نرفت از گذر آتش دل دوش <versel2> آن دود که از سوز جگر بر سر ما رفت <linebreak>
<versel1> دور از رخ تو دم به دم از گوشه چشمم <versel2> سیلاب سرشک آمد و طوفان بلا رفت <linebreak>
<versel1> از پای فتادیم چو آمد غم هجران <versel2> در درد بمردیم چو از دست دوا رفت <linebreak>
<versel1> دل گفت وصالش به دعا باز توان یافت <versel2> عمریست که عمرم همه در کار دعا رفت <linebreak>
<versel1> احرام چه بندیم چو آن قبله نه این جاست <versel2> در سعی چه کوشیم چو از مروه صفا رفت <linebreak>
<versel1> دی گفت طبیب از سر حسرت چو مرا دید <versel2> هیهات که رنج تو ز قانون شفا رفت <linebreak>
<versel1> ای دوست به پرسیدن حافظ قدمی نه <versel2> زان پیش که گویند که از دار فنا رفت <linebreak>
<versel1> گر ز دست زلف مشکینت خطایی رفت رفت <versel2> ور ز هندوی شما بر ما جفایی رفت رفت <linebreak>
<versel1> برق عشق ار خرمن پشمینه پوشی سوخت سوخت <versel2> جور شاه کامران گر بر گدایی رفت رفت <linebreak>
<versel1> در طریقت رنجش خاطر نباشد می بیار <versel2> هر کدورت را که بینی چون صفایی رفت رفت <linebreak>
<versel1> عشقبازی را تحمل باید ای دل پای دار <versel2> گر ملالی بود بود و گر خطایی رفت رفت <linebreak>
<versel1> گر دلی از غمزه دلدار باری برد برد <versel2> ور میان جان و جانان ماجرایی رفت رفت <linebreak>
<versel1> از سخن چینان ملالت ها پدید آمد ولی <versel2> گر میان همنشینان ناسزایی رفت رفت <linebreak>
<versel1> عیب حافظ گو مکن واعظ که رفت از خانقاه <versel2> پای آزادی چه بندی گر به جایی رفت رفت <linebreak>
<versel1> ساقی بیار باده که ماه صیام رفت <versel2> درده قدح که موسم ناموس و نام رفت <linebreak>
<versel1> وقت عزیز رفت بیا تا قضا کنیم <versel2> عمری که بی حضور صراحی و جام رفت <linebreak>
<versel1> مستم کن آن چنان که ندانم ز بیخودی <versel2> در عرصه خیال که آمد کدام رفت <linebreak>
<versel1> بر بوی آن که جرعه جامت به ما رسد <versel2> در مصطبه دعای تو هر صبح و شام رفت <linebreak>
<versel1> دل را که مرده بود حیاتی به جان رسید <versel2> تا بویی از نسیم می اش در مشام رفت <linebreak>
<versel1> زاهد غرور داشت سلامت نبرد راه <versel2> رند از ره نیاز به دارالسلام رفت <linebreak>
<versel1> نقد دلی که بود مرا صرف باده شد <versel2> قلب سیاه بود از آن در حرام رفت <linebreak>
<versel1> در تاب توبه چند توان سوخت همچو عود <versel2> می ده که عمر در سر سودای خام رفت <linebreak>
<versel1> دیگر مکن نصیحت حافظ که ره نیافت <versel2> گمگشته ای که باده نابش به کام رفت <linebreak>
<versel1> شربتی از لب لعلش نچشیدیم و برفت <versel2> روی مه پیکر او سیر ندیدیم و برفت <linebreak>
<versel1> گویی از صحبت ما نیک به تنگ آمده بود <versel2> بار بربست و به گردش نرسیدیم و برفت <linebreak>
<versel1> بس که ما فاتحه و حرز یمانی خواندیم <versel2> وز پی اش سوره اخلاص دمیدیم و برفت <linebreak>
<versel1> عشوه دادند که بر ما گذری خواهی کرد <versel2> دیدی آخر که چنین عشوه خریدیم و برفت <linebreak>
<versel1> شد چمان در چمن حسن و لطافت لیکن <versel2> در گلستان وصالش نچمیدیم و برفت <linebreak>
<versel1> همچو حافظ همه شب ناله و زاری کردیم <versel2> کای دریغا به وداعش نرسیدیم و برفت <linebreak>
<versel1> ساقی بیا که یار ز رخ پرده برگرفت <versel2> کار چراغ خلوتیان باز درگرفت <linebreak>
<versel1> آن شمع سرگرفته دگر چهره برفروخت <versel2> وین پیر سالخورده جوانی ز سر گرفت <linebreak>
<versel1> آن عشوه داد عشق که مفتی ز ره برفت <versel2> وان لطف کرد دوست که دشمن حذر گرفت <linebreak>
<versel1> زنهار از آن عبارت شیرین دلفریب <versel2> گویی که پسته تو سخن در شکر گرفت <linebreak>
<versel1> بار غمی که خاطر ما خسته کرده بود <versel2> عیسی دمی خدا بفرستاد و برگرفت <linebreak>
<versel1> هر سروقد که بر مه و خور حسن می فروخت <versel2> چون تو درآمدی پی کاری دگر گرفت <linebreak>
<versel1> زین قصه هفت گنبد افلاک پرصداست <versel2> کوته نظر ببین که سخن مختصر گرفت <linebreak>
<versel1> حافظ تو این سخن ز که آموختی که بخت <versel2> تعویذ کرد شعر تو را و به زر گرفت <linebreak>
<versel1> حسنت به اتفاق ملاحت جهان گرفت <versel2> آری به اتفاق جهان می توان گرفت <linebreak>
<versel1> افشای راز خلوتیان خواست کرد شمع <versel2> شکر خدا که سر دلش در زبان گرفت <linebreak>
<versel1> زین آتش نهفته که در سینه من است <versel2> خورشید شعله ایست که در آسمان گرفت <linebreak>
<versel1> می خواست گل که دم زند از رنگ و بوی دوست <versel2> از غیرت صبا نفسش در دهان گرفت <linebreak>
<versel1> آسوده بر کنار چو پرگار می شدم <versel2> دوران چو نقطه عاقبتم در میان گرفت <linebreak>
<versel1> آن روز شوق ساغر می خرمنم بسوخت <versel2> کاتش ز عکس عارض ساقی در آن گرفت <linebreak>
<versel1> خواهم شدن به کوی مغان آستین فشان <versel2> زین فتنه ها که دامن آخرزمان گرفت <linebreak>
<versel1> می خور که هر که آخر کار جهان بدید <versel2> از غم سبک برآمد و رطل گران گرفت <linebreak>
<versel1> بر برگ گل به خون شقایق نوشته اند <versel2> کان کس که پخته شد می چون ارغوان گرفت <linebreak>
<versel1> حافظ چو آب لطف ز نظم تو می چکد <versel2> حاسد چگونه نکته تواند بر آن گرفت <linebreak>
<versel1> شنیده ام سخنی خوش که پیر کنعان گفت <versel2> فراق یار نه آن می کند که بتوان گفت <linebreak>
<versel1> حدیث هول قیامت که گفت واعظ شهر <versel2> کنایتیست که از روزگار هجران گفت <linebreak>
<versel1> نشان یار سفرکرده از که پرسم باز <versel2> که هر چه گفت برید صبا پریشان گفت <linebreak>
<versel1> فغان که آن مه نامهربان مهرگسل <versel2> به ترک صحبت یاران خود چه آسان گفت <linebreak>
<versel1> من و مقام رضا بعد از این و شکر رقیب <versel2> که دل به درد تو خو کرد و ترک درمان گفت <linebreak>
<versel1> غم کهن به می سالخورده دفع کنید <versel2> که تخم خوشدلی این است پیر دهقان گفت <linebreak>
<versel1> گره به باد مزن گر چه بر مراد رود <versel2> که این سخن به مثل باد با سلیمان گفت <linebreak>
<versel1> به مهلتی که سپهرت دهد ز راه مرو <versel2> تو را که گفت که این زال ترک دستان گفت <linebreak>
<versel1> مزن ز چون و چرا دم که بنده مقبل <versel2> قبول کرد به جان هر سخن که جانان گفت <linebreak>
<versel1> که گفت حافظ از اندیشه تو آمد باز <versel2> من این نگفته ام آن کس که گفت بهتان گفت <linebreak>
<versel1> یا رب سببی ساز که یارم به سلامت <versel2> بازآید و برهاندم از بند ملامت <linebreak>
<versel1> خاک ره آن یار سفرکرده بیارید <versel2> تا چشم جهان بین کنمش جای اقامت <linebreak>
<versel1> فریاد که از شش جهتم راه ببستند <versel2> آن خال و خط و زلف و رخ و عارض و قامت <linebreak>
<versel1> امروز که در دست توام مرحمتی کن <versel2> فردا که شوم خاک چه سود اشک ندامت <linebreak>
<versel1> ای آن که به تقریر و بیان دم زنی از عشق <versel2> ما با تو نداریم سخن خیر و سلامت <linebreak>
<versel1> درویش مکن ناله ز شمشیر احبا <versel2> کاین طایفه از کشته ستانند غرامت <linebreak>
<versel1> در خرقه زن آتش که خم ابروی ساقی <versel2> بر می شکند گوشه محراب امامت <linebreak>
<versel1> حاشا که من از جور و جفای تو بنالم <versel2> بیداد لطیفان همه لطف است و کرامت <linebreak>
<versel1> کوته نکند بحث سر زلف تو حافظ <versel2> پیوسته شد این سلسله تا روز قیامت <linebreak>
<versel1> ای هدهد صبا به سبا می فرستمت <versel2> بنگر که از کجا به کجا می فرستمت <linebreak>
<versel1> حیف است طایری چو تو در خاکدان غم <versel2> زین جا به آشیان وفا می فرستمت <linebreak>
<versel1> در راه عشق مرحله قرب و بعد نیست <versel2> می بینمت عیان و دعا می فرستمت <linebreak>
<versel1> هر صبح و شام قافله ای از دعای خیر <versel2> در صحبت شمال و صبا می فرستمت <linebreak>
<versel1> تا لشکر غمت نکند ملک دل خراب <versel2> جان عزیز خود به نوا می فرستمت <linebreak>
<versel1> ای غایب از نظر که شدی همنشین دل <versel2> می گویمت دعا و ثنا می فرستمت <linebreak>
<versel1> در روی خود تفرج صنع خدای کن <versel2> کآیینه خدای نما می فرستمت <linebreak>
<versel1> تا مطربان ز شوق منت آگهی دهند <versel2> قول و غزل به ساز و نوا می فرستمت <linebreak>
<versel1> ساقی بیا که هاتف غیبم به مژده گفت <versel2> با درد صبر کن که دوا می فرستمت <linebreak>
<versel1> حافظ سرود مجلس ما ذکر خیر توست <versel2> بشتاب هان که اسب و قبا می فرستمت <linebreak>
<versel1> ای غایب از نظر به خدا می سپارمت <versel2> جانم بسوختی و به دل دوست دارمت <linebreak>
<versel1> تا دامن کفن نکشم زیر پای خاک <versel2> باور مکن که دست ز دامن بدارمت <linebreak>
<versel1> محراب ابرویت بنما تا سحرگهی <versel2> دست دعا برآرم و در گردن آرمت <linebreak>
<versel1> گر بایدم شدن سوی هاروت بابلی <versel2> صد گونه جادویی بکنم تا بیارمت <linebreak>
<versel1> خواهم که پیش میرمت ای بی وفا طبیب <versel2> بیمار بازپرس که در انتظارمت <linebreak>
<versel1> صد جوی آب بسته ام از دیده بر کنار <versel2> بر بوی تخم مهر که در دل بکارمت <linebreak>
<versel1> خونم بریخت وز غم عشقم خلاص داد <versel2> منت پذیر غمزه خنجر گذارمت <linebreak>
<versel1> می گریم و مرادم از این سیل اشکبار <versel2> تخم محبت است که در دل بکارمت <linebreak>
<versel1> بارم ده از کرم سوی خود تا به سوز دل <versel2> در پای دم به دم گهر از دیده بارمت <linebreak>
<versel1> حافظ شراب و شاهد و رندی نه وضع توست <versel2> فی الجمله می کنی و فرو می گذارمت <linebreak>
<versel1> میر من خوش می روی کاندر سر و پا میرمت <versel2> خوش خرامان شو که پیش قد رعنا میرمت <linebreak>
<versel1> گفته بودی کی بمیری پیش من تعجیل چیست <versel2> خوش تقاضا می کنی پیش تقاضا میرمت <linebreak>
<versel1> عاشق و مخمور و مهجورم بت ساقی کجاست <versel2> گو که بخرامد که پیش سروبالا میرمت <linebreak>
<versel1> آن که عمری شد که تا بیمارم از سودای او <versel2> گو نگاهی کن که پیش چشم شهلا میرمت <linebreak>
<versel1> گفته ای لعل لبم هم درد بخشد هم دوا <versel2> گاه پیش درد و گه پیش مداوا میرمت <linebreak>
<versel1> خوش خرامان می روی چشم بد از روی تو دور <versel2> دارم اندر سر خیال آن که در پا میرمت <linebreak>
<versel1> گر چه جای حافظ اندر خلوت وصل تو نیست <versel2> ای همه جای تو خوش پیش همه جا میرمت <linebreak>
<versel1> چه لطف بود که ناگاه رشحه قلمت <versel2> حقوق خدمت ما عرضه کرد بر کرمت <linebreak>
<versel1> به نوک خامه رقم کرده ای سلام مرا <versel2> که کارخانه دوران مباد بی رقمت <linebreak>
<versel1> نگویم از من بی دل به سهو کردی یاد <versel2> که در حساب خرد نیست سهو بر قلمت <linebreak>
<versel1> مرا ذلیل مگردان به شکر این نعمت <versel2> که داشت دولت سرمد عزیز و محترمت <linebreak>
<versel1> بیا که با سر زلفت قرار خواهم کرد <versel2> که گر سرم برود برندارم از قدمت <linebreak>
<versel1> ز حال ما دلت آگه شود مگر وقتی <versel2> که لاله بردمد از خاک کشتگان غمت <linebreak>
<versel1> روان تشنه ما را به جرعه ای دریاب <versel2> چو می دهند زلال خضر ز جام جمت <linebreak>
<versel1> همیشه وقت تو ای عیسی صبا خوش باد <versel2> که جان حافظ دلخسته زنده شد به دمت <linebreak>
<versel1> زان یار دلنوازم شکریست با شکایت <versel2> گر نکته دان عشقی بشنو تو این حکایت <linebreak>
<versel1> بی مزد بود و منت هر خدمتی که کردم <versel2> یا رب مباد کس را مخدوم بی عنایت <linebreak>
<versel1> رندان تشنه لب را آبی نمی دهد کس <versel2> گویی ولی شناسان رفتند از این ولایت <linebreak>
<versel1> در زلف چون کمندش ای دل مپیچ کانجا <versel2> سرها بریده بینی بی جرم و بی جنایت <linebreak>
<versel1> چشمت به غمزه ما را خون خورد و می پسندی <versel2> جانا روا نباشد خونریز را حمایت <linebreak>
<versel1> در این شب سیاهم گم گشت راه مقصود <versel2> از گوشه ای برون آی ای کوکب هدایت <linebreak>
<versel1> از هر طرف که رفتم جز وحشتم نیفزود <versel2> زنهار از این بیابان وین راه بی نهایت <linebreak>
<versel1> ای آفتاب خوبان می جوشد اندرونم <versel2> یک ساعتم بگنجان در سایه عنایت <linebreak>
<versel1> این راه را نهایت صورت کجا توان بست <versel2> کش صد هزار منزل بیش است در بدایت <linebreak>
<versel1> هر چند بردی آبم روی از درت نتابم <versel2> جور از حبیب خوشتر کز مدعی رعایت <linebreak>
<versel1> عشقت رسد به فریاد ار خود به سان حافظ <versel2> قرآن ز بر بخوانی در چارده روایت <linebreak>
<versel1> مدامم مست می دارد نسیم جعد گیسویت <versel2> خرابم می کند هر دم فریب چشم جادویت <linebreak>
<versel1> پس از چندین شکیبایی شبی یا رب توان دیدن <versel2> که شمع دیده افروزیم در محراب ابرویت <linebreak>
<versel1> سواد لوح بینش را عزیز از بهر آن دارم <versel2> که جان را نسخه ای باشد ز لوح خال هندویت <linebreak>
<versel1> تو گر خواهی که جاویدان جهان یک سر بیارایی <versel2> صبا را گو که بردارد زمانی برقع از رویت <linebreak>
<versel1> و گر رسم فنا خواهی که از عالم براندازی <versel2> برافشان تا فروریزد هزاران جان ز هر مویت <linebreak>
<versel1> من و باد صبا مسکین دو سرگردان بی حاصل <versel2> من از افسون چشمت مست و او از بوی گیسویت <linebreak>
<versel1> زهی همت که حافظ راست از دنیی و از عقبی <versel2> نیاید هیچ در چشمش به جز خاک سر کویت <linebreak>
<versel1> درد ما را نیست درمان الغیاث <versel2> هجر ما را نیست پایان الغیاث <linebreak>
<versel1> دین و دل بردند و قصد جان کنند <versel2> الغیاث از جور خوبان الغیاث <linebreak>
<versel1> در بهای بوسه ای جانی طلب <versel2> می کنند این دلستانان الغیاث <linebreak>
<versel1> خون ما خوردند این کافردلان <versel2> ای مسلمانان چه درمان الغیاث <linebreak>
<versel1> همچو حافظ روز و شب بی خویشتن <versel2> گشته ام سوزان و گریان الغیاث <linebreak>
<versel1> تویی که بر سر خوبان کشوری چون تاج <versel2> سزد اگر همه دلبران دهندت باج <linebreak>
<versel1> دو چشم شوخ تو برهم زده خطا و حبش <versel2> به چین زلف تو ماچین و هند داده خراج <linebreak>
<versel1> بیاض روی تو روشن چو عارض رخ روز <versel2> سواد زلف سیاه تو هست ظلمت داج <linebreak>
<versel1> دهان شهد تو داده رواج آب خضر <versel2> لب چو قند تو برد از نبات مصر رواج <linebreak>
<versel1> از این مرض به حقیقت شفا نخواهم یافت <versel2> که از تو درد دل ای جان نمی رسد به علاج <linebreak>
<versel1> چرا همی شکنی جان من ز سنگ دلی <versel2> دل ضعیف که باشد به نازکی چو زجاج <linebreak>
<versel1> لب تو خضر و دهان تو آب حیوان است <versel2> قد تو سرو و میان موی و بر به هییت عاج <linebreak>
<versel1> فتاد در دل حافظ هوای چون تو شهی <versel2> کمینه ذره خاک در تو بودی کاج <linebreak>
<versel1> اگر به مذهب تو خون عاشق است مباح <versel2> صلاح ما همه آن است کان تو راست صلاح <linebreak>
<versel1> سواد زلف سیاه تو جاعل الظلمات <versel2> بیاض روی چو ماه تو فالق الاصباح <linebreak>
<versel1> ز چین زلف کمندت کسی نیافت خلاص <versel2> از آن کمانچه ابرو و تیر چشم نجاح <linebreak>
<versel1> ز دیده ام شده یک چشمه در کنار روان <versel2> که آشنا نکند در میان آن ملاح <linebreak>
<versel1> لب چو آب حیات تو هست قوت جان <versel2> وجود خاکی ما را از اوست ذکر رواح <linebreak>
<versel1> بداد لعل لبت بوسه ای به صد زاری <versel2> گرفت کام دلم ز او به صد هزار الحاح <linebreak>
<versel1> دعای جان تو ورد زبان مشتاقان <versel2> همیشه تا که بود متصل مسا و صباح <linebreak>
<versel1> صلاح و توبه و تقوی ز ما مجو حافظ <versel2> ز رند و عاشق و مجنون کسی نیافت صلاح <linebreak>
<versel1> دل من در هوای روی فرخ <versel2> بود آشفته همچون موی فرخ <linebreak>
<versel1> بجز هندوی زلفش هیچ کس نیست <versel2> که برخوردار شد از روی فرخ <linebreak>
<versel1> سیاهی نیکبخت است آن که دایم <versel2> بود همراز و هم زانوی فرخ <linebreak>
<versel1> شود چون بید لرزان سرو آزاد <versel2> اگر بیند قد دلجوی فرخ <linebreak>
<versel1> بده ساقی شراب ارغوانی <versel2> به یاد نرگس جادوی فرخ <linebreak>
<versel1> دوتا شد قامتم همچون کمانی <versel2> ز غم پیوسته چون ابروی فرخ <linebreak>
<versel1> نسیم مشک تاتاری خجل کرد <versel2> شمیم زلف عنبربوی فرخ <linebreak>
<versel1> اگر میل دل هر کس به جایست <versel2> بود میل دل من سوی فرخ <linebreak>
<versel1> غلام همت آنم که باشد <versel2> چو حافظ بنده و هندوی فرخ <linebreak>
<versel1> دی پیر می فروش که ذکرش به خیر باد <versel2> گفتا شراب نوش و غم دل ببر ز یاد <linebreak>
<versel1> گفتم به باد می دهدم باده نام و ننگ <versel2> گفتا قبول کن سخن و هر چه باد باد <linebreak>
<versel1> سود و زیان و مایه چو خواهد شدن ز دست <versel2> از بهر این معامله غمگین مباش و شاد <linebreak>
<versel1> بادت به دست باشد اگر دل نهی به هیچ <versel2> در معرضی که تخت سلیمان رود به باد <linebreak>
<versel1> حافظ گرت ز پند حکیمان ملالت است <versel2> کوته کنیم قصه که عمرت دراز باد <linebreak>
<versel1> شراب و عیش نهان چیست کار بی بنیاد <versel2> زدیم بر صف رندان و هر چه بادا باد <linebreak>
<versel1> گره ز دل بگشا و از سپهر یاد مکن <versel2> که فکر هیچ مهندس چنین گره نگشاد <linebreak>
<versel1> ز انقلاب زمانه عجب مدار که چرخ <versel2> از این فسانه هزاران هزار دارد یاد <linebreak>
<versel1> قدح به شرط ادب گیر زان که ترکیبش <versel2> ز کاسه سر جمشید و بهمن است و قباد <linebreak>
<versel1> که آگه است که کاووس و کی کجا رفتند <versel2> که واقف است که چون رفت تخت جم بر باد <linebreak>
<versel1> ز حسرت لب شیرین هنوز می بینم <versel2> که لاله می دمد از خون دیده فرهاد <linebreak>
<versel1> مگر که لاله بدانست بی وفایی دهر <versel2> که تا بزاد و بشد جام می ز کف ننهاد <linebreak>
<versel1> بیا بیا که زمانی ز می خراب شویم <versel2> مگر رسیم به گنجی در این خراب آباد <linebreak>
<versel1> نمی دهند اجازت مرا به سیر سفر <versel2> نسیم باد مصلا و آب رکن آباد <linebreak>
<versel1> قدح مگیر چو حافظ مگر به ناله چنگ <versel2> که بسته اند بر ابریشم طرب دل شاد <linebreak>
<versel1> دوش آگهی ز یار سفرکرده داد باد <versel2> من نیز دل به باد دهم هر چه باد باد <linebreak>
<versel1> کارم بدان رسید که همراز خود کنم <versel2> هر شام برق لامع و هر بامداد باد <linebreak>
<versel1> در چین طره تو دل بی حفاظ من <versel2> هرگز نگفت مسکن مالوف یاد باد <linebreak>
<versel1> امروز قدر پند عزیزان شناختم <versel2> یا رب روان ناصح ما از تو شاد باد <linebreak>
<versel1> خون شد دلم به یاد تو هر گه که در چمن <versel2> بند قبای غنچه گل می گشاد باد <linebreak>
<versel1> از دست رفته بود وجود ضعیف من <versel2> صبحم به بوی وصل تو جان بازداد باد <linebreak>
<versel1> حافظ نهاد نیک تو کامت برآورد <versel2> جان ها فدای مردم نیکونهاد باد <linebreak>
<versel1> روز وصل دوستداران یاد باد <versel2> یاد باد آن روزگاران یاد باد <linebreak>
<versel1> کامم از تلخی غم چون زهر گشت <versel2> بانگ نوش شادخواران یاد باد <linebreak>
<versel1> گر چه یاران فارغند از یاد من <versel2> از من ایشان را هزاران یاد باد <linebreak>
<versel1> مبتلا گشتم در این بند و بلا <versel2> کوشش آن حق گزاران یاد باد <linebreak>
<versel1> گر چه صد رود است در چشمم مدام <versel2> زنده رود باغ کاران یاد باد <linebreak>
<versel1> راز حافظ بعد از این ناگفته ماند <versel2> ای دریغا رازداران یاد باد <linebreak>
<versel1> جمالت آفتاب هر نظر باد <versel2> ز خوبی روی خوبت خوبتر باد <linebreak>
<versel1> همای زلف شاهین شهپرت را <versel2> دل شاهان عالم زیر پر باد <linebreak>
<versel1> کسی کو بسته زلفت نباشد <versel2> چو زلفت درهم و زیر و زبر باد <linebreak>
<versel1> دلی کو عاشق رویت نباشد <versel2> همیشه غرقه در خون جگر باد <linebreak>
<versel1> بتا چون غمزه ات ناوک فشاند <versel2> دل مجروح من پیشش سپر باد <linebreak>
<versel1> چو لعل شکرینت بوسه بخشد <versel2> مذاق جان من ز او پرشکر باد <linebreak>
<versel1> مرا از توست هر دم تازه عشقی <versel2> تو را هر ساعتی حسنی دگر باد <linebreak>
<versel1> به جان مشتاق روی توست حافظ <versel2> تو را در حال مشتاقان نظر باد <linebreak>
<versel1> صوفی ار باده به اندازه خورد نوشش باد <versel2> ور نه اندیشه این کار فراموشش باد <linebreak>
<versel1> آن که یک جرعه می از دست تواند دادن <versel2> دست با شاهد مقصود در آغوشش باد <linebreak>
<versel1> پیر ما گفت خطا بر قلم صنع نرفت <versel2> آفرین بر نظر پاک خطاپوشش باد <linebreak>
<versel1> شاه ترکان سخن مدعیان می شنود <versel2> شرمی از مظلمه خون سیاووشش باد <linebreak>
<versel1> گر چه از کبر سخن با من درویش نگفت <versel2> جان فدای شکرین پسته خاموشش باد <linebreak>
<versel1> چشمم از آینه داران خط و خالش گشت <versel2> لبم از بوسه ربایان بر و دوشش باد <linebreak>
<versel1> نرگس مست نوازش کن مردم دارش <versel2> خون عاشق به قدح گر بخورد نوشش باد <linebreak>
<versel1> به غلامی تو مشهور جهان شد حافظ <versel2> حلقه بندگی زلف تو در گوشش باد <linebreak>
<versel1> تنت به ناز طبیبان نیازمند مباد <versel2> وجود نازکت آزرده گزند مباد <linebreak>
<versel1> سلامت همه آفاق در سلامت توست <versel2> به هیچ عارضه شخص تو دردمند مباد <linebreak>
<versel1> جمال صورت و معنی ز امن صحت توست <versel2> که ظاهرت دژم و باطنت نژند مباد <linebreak>
<versel1> در این چمن چو درآید خزان به یغمایی <versel2> رهش به سرو سهی قامت بلند مباد <linebreak>
<versel1> در آن بساط که حسن تو جلوه آغازد <versel2> مجال طعنه بدبین و بدپسند مباد <linebreak>
<versel1> هر آن که روی چو ماهت به چشم بد بیند <versel2> بر آتش تو به جز جان او سپند مباد <linebreak>
<versel1> شفا ز گفته شکرفشان حافظ جوی <versel2> که حاجتت به علاج گلاب و قند مباد <linebreak>
<versel1> حسن تو همیشه در فزون باد <versel2> رویت همه ساله لاله گون باد <linebreak>
<versel1> اندر سر ما خیال عشقت <versel2> هر روز که باد در فزون باد <linebreak>
<versel1> هر سرو که در چمن درآید <versel2> در خدمت قامتت نگون باد <linebreak>
<versel1> چشمی که نه فتنه تو باشد <versel2> چون گوهر اشک غرق خون باد <linebreak>
<versel1> چشم تو ز بهر دلربایی <versel2> در کردن سحر ذوفنون باد <linebreak>
<versel1> هر جا که دلیست در غم تو <versel2> بی صبر و قرار و بی سکون باد <linebreak>
<versel1> قد همه دلبران عالم <versel2> پیش الف قدت چو نون باد <linebreak>
<versel1> هر دل که ز عشق توست خالی <versel2> از حلقه وصل تو برون باد <linebreak>
<versel1> لعل تو که هست جان حافظ <versel2> دور از لب مردمان دون باد <linebreak>
<versel1> خسروا گوی فلک در خم چوگان تو باد <versel2> ساحت کون و مکان عرصه میدان تو باد <linebreak>
<versel1> زلف خاتون ظفر شیفته پرچم توست <versel2> دیده فتح ابد عاشق جولان تو باد <linebreak>
<versel1> ای که انشا عطارد صفت شوکت توست <versel2> عقل کل چاکر طغراکش دیوان تو باد <linebreak>
<versel1> طیره جلوه طوبی قد چون سرو تو شد <versel2> غیرت خلد برین ساحت بستان تو باد <linebreak>
<versel1> نه به تنها حیوانات و نباتات و جماد <versel2> هر چه در عالم امر است به فرمان تو باد <linebreak>
<versel1> دیر است که دلدار پیامی نفرستاد <versel2> ننوشت سلامی و کلامی نفرستاد <linebreak>
<versel1> صد نامه فرستادم و آن شاه سواران <versel2> پیکی ندوانید و سلامی نفرستاد <linebreak>
<versel1> سوی من وحشی صفت عقل رمیده <versel2> آهوروشی کبک خرامی نفرستاد <linebreak>
<versel1> دانست که خواهد شدنم مرغ دل از دست <versel2> وز آن خط چون سلسله دامی نفرستاد <linebreak>
<versel1> فریاد که آن ساقی شکرلب سرمست <versel2> دانست که مخمورم و جامی نفرستاد <linebreak>
<versel1> چندان که زدم لاف کرامات و مقامات <versel2> هیچم خبر از هیچ مقامی نفرستاد <linebreak>
<versel1> حافظ به ادب باش که واخواست نباشد <versel2> گر شاه پیامی به غلامی نفرستاد <linebreak>
<versel1> پیرانه سرم عشق جوانی به سر افتاد <versel2> وان راز که در دل بنهفتم به درافتاد <linebreak>
<versel1> از راه نظر مرغ دلم گشت هواگیر <versel2> ای دیده نگه کن که به دام که درافتاد <linebreak>
<versel1> دردا که از آن آهوی مشکین سیه چشم <versel2> چون نافه بسی خون دلم در جگر افتاد <linebreak>
<versel1> از رهگذر خاک سر کوی شما بود <versel2> هر نافه که در دست نسیم سحر افتاد <linebreak>
<versel1> مژگان تو تا تیغ جهانگیر برآورد <versel2> بس کشته دل زنده که بر یک دگر افتاد <linebreak>
<versel1> بس تجربه کردیم در این دیر مکافات <versel2> با دردکشان هر که درافتاد برافتاد <linebreak>
<versel1> گر جان بدهد سنگ سیه لعل نگردد <versel2> با طینت اصلی چه کند بدگهر افتاد <linebreak>
<versel1> حافظ که سر زلف بتان دست کشش بود <versel2> بس طرفه حریفیست کش اکنون به سر افتاد <linebreak>
<versel1> عکس روی تو چو در آینه جام افتاد <versel2> عارف از خنده می در طمع خام افتاد <linebreak>
<versel1> حسن روی تو به یک جلوه که در آینه کرد <versel2> این همه نقش در آیینه اوهام افتاد <linebreak>
<versel1> این همه عکس می و نقش نگارین که نمود <versel2> یک فروغ رخ ساقیست که در جام افتاد <linebreak>
<versel1> غیرت عشق زبان همه خاصان ببرید <versel2> کز کجا سر غمش در دهن عام افتاد <linebreak>
<versel1> من ز مسجد به خرابات نه خود افتادم <versel2> اینم از عهد ازل حاصل فرجام افتاد <linebreak>
<versel1> چه کند کز پی دوران نرود چون پرگار <versel2> هر که در دایره گردش ایام افتاد <linebreak>
<versel1> در خم زلف تو آویخت دل از چاه زنخ <versel2> آه کز چاه برون آمد و در دام افتاد <linebreak>
<versel1> آن شد ای خواجه که در صومعه بازم بینی <versel2> کار ما با رخ ساقی و لب جام افتاد <linebreak>
<versel1> زیر شمشیر غمش رقص کنان باید رفت <versel2> کان که شد کشته او نیک سرانجام افتاد <linebreak>
<versel1> هر دمش با من دلسوخته لطفی دگر است <versel2> این گدا بین که چه شایسته انعام افتاد <linebreak>
<versel1> صوفیان جمله حریفند و نظرباز ولی <versel2> زین میان حافظ دلسوخته بدنام افتاد <linebreak>
<versel1> آن که رخسار تو را رنگ گل و نسرین داد <versel2> صبر و آرام تواند به من مسکین داد <linebreak>
<versel1> وان که گیسوی تو را رسم تطاول آموخت <versel2> هم تواند کرمش داد من غمگین داد <linebreak>
<versel1> من همان روز ز فرهاد طمع ببریدم <versel2> که عنان دل شیدا به لب شیرین داد <linebreak>
<versel1> گنج زر گر نبود کنج قناعت باقیست <versel2> آن که آن داد به شاهان به گدایان این داد <linebreak>
<versel1> خوش عروسیست جهان از ره صورت لیکن <versel2> هر که پیوست بدو عمر خودش کاوین داد <linebreak>
<versel1> بعد از این دست من و دامن سرو و لب جوی <versel2> خاصه اکنون که صبا مژده فروردین داد <linebreak>
<versel1> در کف غصه دوران دل حافظ خون شد <versel2> از فراق رخت ای خواجه قوام الدین داد <linebreak>
<versel1> بنفشه دوش به گل گفت و خوش نشانی داد <versel2> که تاب من به جهان طره فلانی داد <linebreak>
<versel1> دلم خزانه اسرار بود و دست قضا <versel2> درش ببست و کلیدش به دلستانی داد <linebreak>
<versel1> شکسته وار به درگاهت آمدم که طبیب <versel2> به مومیایی لطف توام نشانی داد <linebreak>
<versel1> تنش درست و دلش شاد باد و خاطر خوش <versel2> که دست دادش و یاری ناتوانی داد <linebreak>
<versel1> برو معالجه خود کن ای نصیحتگو <versel2> شراب و شاهد شیرین که را زیانی داد <linebreak>
<versel1> گذشت بر من مسکین و با رقیبان گفت <versel2> دریغ حافظ مسکین من چه جانی داد <linebreak>
<versel1> همای اوج سعادت به دام ما افتد <versel2> اگر تو را گذری بر مقام ما افتد <linebreak>
<versel1> حباب وار براندازم از نشاط کلاه <versel2> اگر ز روی تو عکسی به جام ما افتد <linebreak>
<versel1> شبی که ماه مراد از افق شود طالع <versel2> بود که پرتو نوری به بام ما افتد <linebreak>
<versel1> به بارگاه تو چون باد را نباشد بار <versel2> کی اتفاق مجال سلام ما افتد <linebreak>
<versel1> چو جان فدای لبش شد خیال می بستم <versel2> که قطره ای ز زلالش به کام ما افتد <linebreak>
<versel1> خیال زلف تو گفتا که جان وسیله مساز <versel2> کز این شکار فراوان به دام ما افتد <linebreak>
<versel1> به ناامیدی از این در مرو بزن فالی <versel2> بود که قرعه دولت به نام ما افتد <linebreak>
<versel1> ز خاک کوی تو هر گه که دم زند حافظ <versel2> نسیم گلشن جان در مشام ما افتد <linebreak>
<versel1> درخت دوستی بنشان که کام دل به بار آرد <versel2> نهال دشمنی برکن که رنج بی شمار آرد <linebreak>
<versel1> چو مهمان خراباتی به عزت باش با رندان <versel2> که درد سر کشی جانا گرت مستی خمار آرد <linebreak>
<versel1> شب صحبت غنیمت دان که بعد از روزگار ما <versel2> بسی گردش کند گردون بسی لیل و نهار آرد <linebreak>
<versel1> عماری دار لیلی را که مهد ماه در حکم است <versel2> خدا را در دل اندازش که بر مجنون گذار آرد <linebreak>
<versel1> بهار عمر خواه ای دل وگرنه این چمن هر سال <versel2> چو نسرین صد گل آرد بار و چون بلبل هزار آرد <linebreak>
<versel1> خدا را چون دل ریشم قراری بست با زلفت <versel2> بفرما لعل نوشین را که زودش باقرار آرد <linebreak>
<versel1> در این باغ از خدا خواهد دگر پیرانه سر حافظ <versel2> نشیند بر لب جویی و سروی در کنار آرد <linebreak>
<versel1> کسی که حسن و خط دوست در نظر دارد <versel2> محقق است که او حاصل بصر دارد <linebreak>
<versel1> چو خامه در ره فرمان او سر طاعت <versel2> نهاده ایم مگر او به تیغ بردارد <linebreak>
<versel1> کسی به وصل تو چون شمع یافت پروانه <versel2> که زیر تیغ تو هر دم سری دگر دارد <linebreak>
<versel1> به پای بوس تو دست کسی رسید که او <versel2> چو آستانه بدین در همیشه سر دارد <linebreak>
<versel1> ز زهد خشک ملولم کجاست باده ناب <versel2> که بوی باده مدامم دماغ تر دارد <linebreak>
<versel1> ز باده هیچت اگر نیست این نه بس که تو را <versel2> دمی ز وسوسه عقل بی خبر دارد <linebreak>
<versel1> کسی که از ره تقوا قدم برون ننهاد <versel2> به عزم میکده اکنون ره سفر دارد <linebreak>
<versel1> دل شکسته حافظ به خاک خواهد برد <versel2> چو لاله داغ هوایی که بر جگر دارد <linebreak>
<versel1> دل ما به دور رویت ز چمن فراغ دارد <versel2> که چو سرو پایبند است و چو لاله داغ دارد <linebreak>
<versel1> سر ما فرونیاید به کمان ابروی کس <versel2> که درون گوشه گیران ز جهان فراغ دارد <linebreak>
<versel1> ز بنفشه تاب دارم که ز زلف او زند دم <versel2> تو سیاه کم بها بین که چه در دماغ دارد <linebreak>
<versel1> به چمن خرام و بنگر بر تخت گل که لاله <versel2> به ندیم شاه ماند که به کف ایاغ دارد <linebreak>
<versel1> شب ظلمت و بیابان به کجا توان رسیدن <versel2> مگر آن که شمع رویت به رهم چراغ دارد <linebreak>
<versel1> من و شمع صبحگاهی سزد ار به هم بگرییم <versel2> که بسوختیم و از ما بت ما فراغ دارد <linebreak>
<versel1> سزدم چو ابر بهمن که بر این چمن بگریم <versel2> طرب آشیان بلبل بنگر که زاغ دارد <linebreak>
<versel1> سر درس عشق دارد دل دردمند حافظ <versel2> که نه خاطر تماشا نه هوای باغ دارد <linebreak>
<versel1> آن کس که به دست جام دارد <versel2> سلطانی جم مدام دارد <linebreak>
<versel1> آبی که خضر حیات از او یافت <versel2> در میکده جو که جام دارد <linebreak>
<versel1> سررشته جان به جام بگذار <versel2> کاین رشته از او نظام دارد <linebreak>
<versel1> ما و می و زاهدان و تقوا <versel2> تا یار سر کدام دارد <linebreak>
<versel1> بیرون ز لب تو ساقیا نیست <versel2> در دور کسی که کام دارد <linebreak>
<versel1> نرگس همه شیوه های مستی <versel2> از چشم خوشت به وام دارد <linebreak>
<versel1> ذکر رخ و زلف تو دلم را <versel2> وردیست که صبح و شام دارد <linebreak>
<versel1> بر سینه ریش دردمندان <versel2> لعلت نمکی تمام دارد <linebreak>
<versel1> در چاه ذقن چو حافظ ای جان <versel2> حسن تو دو صد غلام دارد <linebreak>
<versel1> دلی که غیب نمای است و جام جم دارد <versel2> ز خاتمی که دمی گم شود چه غم دارد <linebreak>
<versel1> به خط و خال گدایان مده خزینه دل <versel2> به دست شاهوشی ده که محترم دارد <linebreak>
<versel1> نه هر درخت تحمل کند جفای خزان <versel2> غلام همت سروم که این قدم دارد <linebreak>
<versel1> رسید موسم آن کز طرب چو نرگس مست <versel2> نهد به پای قدح هر که شش درم دارد <linebreak>
<versel1> زر از بهای می اکنون چو گل دریغ مدار <versel2> که عقل کل به صدت عیب متهم دارد <linebreak>
<versel1> ز سر غیب کس آگاه نیست قصه مخوان <versel2> کدام محرم دل ره در این حرم دارد <linebreak>
<versel1> دلم که لاف تجرد زدی کنون صد شغل <versel2> به بوی زلف تو با باد صبحدم دارد <linebreak>
<versel1> مراد دل ز که پرسم که نیست دلداری <versel2> که جلوه نظر و شیوه کرم دارد <linebreak>
<versel1> ز جیب خرقه حافظ چه طرف بتوان بست <versel2> که ما صمد طلبیدیم و او صنم دارد <linebreak>
<versel1> بتی دارم که گرد گل ز سنبل سایه بان دارد <versel2> بهار عارضش خطی به خون ارغوان دارد <linebreak>
<versel1> غبار خط بپوشانید خورشید رخش یا رب <versel2> بقای جاودانش ده که حسن جاودان دارد <linebreak>
<versel1> چو عاشق می شدم گفتم که بردم گوهر مقصود <versel2> ندانستم که این دریا چه موج خون فشان دارد <linebreak>
<versel1> ز چشمت جان نشاید برد کز هر سو که می بینم <versel2> کمین از گوشه ای کرده ست و تیر اندر کمان دارد <linebreak>
<versel1> چو دام طره افشاند ز گرد خاطر عشاق <versel2> به غماز صبا گوید که راز ما نهان دارد <linebreak>
<versel1> بیفشان جرعه ای بر خاک و حال اهل دل بشنو <versel2> که از جمشید و کیخسرو فراوان داستان دارد <linebreak>
<versel1> چو در رویت بخندد گل مشو در دامش ای بلبل <versel2> که بر گل اعتمادی نیست گر حسن جهان دارد <linebreak>
<versel1> خدا را داد من بستان از او ای شحنه مجلس <versel2> که می با دیگری خورده ست و با من سر گران دارد <linebreak>
<versel1> به فتراک ار همی بندی خدا را زود صیدم کن <versel2> که آفت هاست در تاخیر و طالب را زیان دارد <linebreak>
<versel1> ز سروقد دلجویت مکن محروم چشمم را <versel2> بدین سرچشمه اش بنشان که خوش آبی روان دارد <linebreak>
<versel1> ز خوف هجرم ایمن کن اگر امید آن داری <versel2> که از چشم بداندیشان خدایت در امان دارد <linebreak>
<versel1> چه عذر بخت خود گویم که آن عیار شهرآشوب <versel2> به تلخی کشت حافظ را و شکر در دهان دارد <linebreak>
<versel1> هر آن کو خاطر مجموع و یار نازنین دارد <versel2> سعادت همدم او گشت و دولت همنشین دارد <linebreak>
<versel1> حریم عشق را درگه بسی بالاتر از عقل است <versel2> کسی آن آستان بوسد که جان در آستین دارد <linebreak>
<versel1> دهان تنگ شیرینش مگر ملک سلیمان است <versel2> که نقش خاتم لعلش جهان زیر نگین دارد <linebreak>
<versel1> لب لعل و خط مشکین چو آنش هست و اینش هست <versel2> بنازم دلبر خود را که حسنش آن و این دارد <linebreak>
<versel1> به خواری منگر ای منعم ضعیفان و نحیفان را <versel2> که صدر مجلس عشرت گدای رهنشین دارد <linebreak>
<versel1> چو بر روی زمین باشی توانایی غنیمت دان <versel2> که دوران ناتوانی ها بسی زیر زمین دارد <linebreak>
<versel1> بلاگردان جان و تن دعای مستمندان است <versel2> که بیند خیر از آن خرمن که ننگ از خوشه چین دارد <linebreak>
<versel1> صبا از عشق من رمزی بگو با آن شه خوبان <versel2> که صد جمشید و کیخسرو غلام کمترین دارد <linebreak>
<versel1> و گر گوید نمی خواهم چو حافظ عاشق مفلس <versel2> بگوییدش که سلطانی گدایی همنشین دارد <linebreak>
<versel1> هر آن که جانب اهل خدا نگه دارد <versel2> خداش در همه حال از بلا نگه دارد <linebreak>
<versel1> حدیث دوست نگویم مگر به حضرت دوست <versel2> که آشنا سخن آشنا نگه دارد <linebreak>
<versel1> دلا معاش چنان کن که گر بلغزد پای <versel2> فرشته ات به دو دست دعا نگه دارد <linebreak>
<versel1> گرت هواست که معشوق نگسلد پیمان <versel2> نگاه دار سر رشته تا نگه دارد <linebreak>
<versel1> صبا بر آن سر زلف ار دل مرا بینی <versel2> ز روی لطف بگویش که جا نگه دارد <linebreak>
<versel1> چو گفتمش که دلم را نگاه دار چه گفت <versel2> ز دست بنده چه خیزد خدا نگه دارد <linebreak>
<versel1> سر و زر و دل و جانم فدای آن یاری <versel2> که حق صحبت مهر و وفا نگه دارد <linebreak>
<versel1> غبار راهگذارت کجاست تا حافظ <versel2> به یادگار نسیم صبا نگه دارد <linebreak>
<versel1> مطرب عشق عجب ساز و نوایی دارد <versel2> نقش هر نغمه که زد راه به جایی دارد <linebreak>
<versel1> عالم از ناله عشاق مبادا خالی <versel2> که خوش آهنگ و فرح بخش هوایی دارد <linebreak>
<versel1> پیر دردی کش ما گر چه ندارد زر و زور <versel2> خوش عطابخش و خطاپوش خدایی دارد <linebreak>
<versel1> محترم دار دلم کاین مگس قندپرست <versel2> تا هواخواه تو شد فر همایی دارد <linebreak>
<versel1> از عدالت نبود دور گرش پرسد حال <versel2> پادشاهی که به همسایه گدایی دارد <linebreak>
<versel1> اشک خونین بنمودم به طبیبان گفتند <versel2> درد عشق است و جگرسوز دوایی دارد <linebreak>
<versel1> ستم از غمزه میاموز که در مذهب عشق <versel2> هر عمل اجری و هر کرده جزایی دارد <linebreak>
<versel1> نغز گفت آن بت ترسابچه باده پرست <versel2> شادی روی کسی خور که صفایی دارد <linebreak>
<versel1> خسروا حافظ درگاه نشین فاتحه خواند <versel2> و از زبان تو تمنای دعایی دارد <linebreak>
<versel1> آن که از سنبل او غالیه تابی دارد <versel2> باز با دلشدگان ناز و عتابی دارد <linebreak>
<versel1> از سر کشته خود می گذری همچون باد <versel2> چه توان کرد که عمر است و شتابی دارد <linebreak>
<versel1> ماه خورشید نمایش ز پس پرده زلف <versel2> آفتابیست که در پیش سحابی دارد <linebreak>
<versel1> چشم من کرد به هر گوشه روان سیل سرشک <versel2> تا سهی سرو تو را تازه تر آبی دارد <linebreak>
<versel1> غمزه شوخ تو خونم به خطا می ریزد <versel2> فرصتش باد که خوش فکر صوابی دارد <linebreak>
<versel1> آب حیوان اگر این است که دارد لب دوست <versel2> روشن است این که خضر بهره سرابی دارد <linebreak>
<versel1> چشم مخمور تو دارد ز دلم قصد جگر <versel2> ترک مست است مگر میل کبابی دارد <linebreak>
<versel1> جان بیمار مرا نیست ز تو روی سوال <versel2> ای خوش آن خسته که از دوست جوابی دارد <linebreak>
<versel1> کی کند سوی دل خسته حافظ نظری <versel2> چشم مستش که به هر گوشه خرابی دارد <linebreak>
<versel1> شاهد آن نیست که مویی و میانی دارد <versel2> بنده طلعت آن باش که آنی دارد <linebreak>
<versel1> شیوه حور و پری گر چه لطیف است ولی <versel2> خوبی آن است و لطافت که فلانی دارد <linebreak>
<versel1> چشمه چشم مرا ای گل خندان دریاب <versel2> که به امید تو خوش آب روانی دارد <linebreak>
<versel1> گوی خوبی که برد از تو که خورشید آن جا <versel2> نه سواریست که در دست عنانی دارد <linebreak>
<versel1> دل نشان شد سخنم تا تو قبولش کردی <versel2> آری آری سخن عشق نشانی دارد <linebreak>
<versel1> خم ابروی تو در صنعت تیراندازی <versel2> برده از دست هر آن کس که کمانی دارد <linebreak>
<versel1> در ره عشق نشد کس به یقین محرم راز <versel2> هر کسی بر حسب فکر گمانی دارد <linebreak>
<versel1> با خرابات نشینان ز کرامات ملاف <versel2> هر سخن وقتی و هر نکته مکانی دارد <linebreak>
<versel1> مرغ زیرک نزند در چمنش پرده سرای <versel2> هر بهاری که به دنباله خزانی دارد <linebreak>
<versel1> مدعی گو لغز و نکته به حافظ مفروش <versel2> کلک ما نیز زبانی و بیانی دارد <linebreak>
<versel1> جان بی جمال جانان میل جهان ندارد <versel2> هر کس که این ندارد حقا که آن ندارد <linebreak>
<versel1> با هیچ کس نشانی زان دلستان ندیدم <versel2> یا من خبر ندارم یا او نشان ندارد <linebreak>
<versel1> هر شبنمی در این ره صد بحر آتشین است <versel2> دردا که این معما شرح و بیان ندارد <linebreak>
<versel1> سرمنزل فراغت نتوان ز دست دادن <versel2> ای ساروان فروکش کاین ره کران ندارد <linebreak>
<versel1> چنگ خمیده قامت می خواندت به عشرت <versel2> بشنو که پند پیران هیچت زیان ندارد <linebreak>
<versel1> ای دل طریق رندی از محتسب بیاموز <versel2> مست است و در حق او کس این گمان ندارد <linebreak>
<versel1> احوال گنج قارون کایام داد بر باد <versel2> در گوش دل فروخوان تا زر نهان ندارد <linebreak>
<versel1> گر خود رقیب شمع است اسرار از او بپوشان <versel2> کان شوخ سربریده بند زبان ندارد <linebreak>
<versel1> کس در جهان ندارد یک بنده همچو حافظ <versel2> زیرا که چون تو شاهی کس در جهان ندارد <linebreak>
<versel1> روشنی طلعت تو ماه ندارد <versel2> پیش تو گل رونق گیاه ندارد <linebreak>
<versel1> گوشه ابروی توست منزل جانم <versel2> خوشتر از این گوشه پادشاه ندارد <linebreak>
<versel1> تا چه کند با رخ تو دود دل من <versel2> آینه دانی که تاب آه ندارد <linebreak>
<versel1> شوخی نرگس نگر که پیش تو بشکفت <versel2> چشم دریده ادب نگاه ندارد <linebreak>
<versel1> دیدم و آن چشم دل سیه که تو داری <versel2> جانب هیچ آشنا نگاه ندارد <linebreak>
<versel1> رطل گرانم ده ای مرید خرابات <versel2> شادی شیخی که خانقاه ندارد <linebreak>
<versel1> خون خور و خامش نشین که آن دل نازک <versel2> طاقت فریاد دادخواه ندارد <linebreak>
<versel1> گو برو و آستین به خون جگر شوی <versel2> هر که در این آستانه راه ندارد <linebreak>
<versel1> نی من تنها کشم تطاول زلفت <versel2> کیست که او داغ آن سیاه ندارد <linebreak>
<versel1> حافظ اگر سجده تو کرد مکن عیب <versel2> کافر عشق ای صنم گناه ندارد <linebreak>
<versel1> نیست در شهر نگاری که دل ما ببرد <versel2> بختم ار یار شود رختم از این جا ببرد <linebreak>
<versel1> کو حریفی کش سرمست که پیش کرمش <versel2> عاشق سوخته دل نام تمنا ببرد <linebreak>
<versel1> باغبانا ز خزان بی خبرت می بینم <versel2> آه از آن روز که بادت گل رعنا ببرد <linebreak>
<versel1> رهزن دهر نخفته ست مشو ایمن از او <versel2> اگر امروز نبرده ست که فردا ببرد <linebreak>
<versel1> در خیال این همه لعبت به هوس می بازم <versel2> بو که صاحب نظری نام تماشا ببرد <linebreak>
<versel1> علم و فضلی که به چل سال دلم جمع آورد <versel2> ترسم آن نرگس مستانه به یغما ببرد <linebreak>
<versel1> بانگ گاوی چه صدا بازدهد عشوه مخر <versel2> سامری کیست که دست از ید بیضا ببرد <linebreak>
<versel1> جام مینایی می سد ره تنگ دلیست <versel2> منه از دست که سیل غمت از جا ببرد <linebreak>
<versel1> راه عشق ار چه کمینگاه کمانداران است <versel2> هر که دانسته رود صرفه ز اعدا ببرد <linebreak>
<versel1> حافظ ار جان طلبد غمزه مستانه یار <versel2> خانه از غیر بپرداز و بهل تا ببرد <linebreak>
<versel1> اگر نه باده غم دل ز یاد ما ببرد <versel2> نهیب حادثه بنیاد ما ز جا ببرد <linebreak>
<versel1> اگر نه عقل به مستی فروکشد لنگر <versel2> چگونه کشتی از این ورطه بلا ببرد <linebreak>
<versel1> فغان که با همه کس غایبانه باخت فلک <versel2> که کس نبود که دستی از این دغا ببرد <linebreak>
<versel1> گذار بر ظلمات است خضر راهی کو <versel2> مباد کآتش محرومی آب ما ببرد <linebreak>
<versel1> دل ضعیفم از آن می کشد به طرف چمن <versel2> که جان ز مرگ به بیماری صبا ببرد <linebreak>
<versel1> طبیب عشق منم باده ده که این معجون <versel2> فراغت آرد و اندیشه خطا ببرد <linebreak>
<versel1> بسوخت حافظ و کس حال او به یار نگفت <versel2> مگر نسیم پیامی خدای را ببرد <linebreak>
<versel1> سحر بلبل حکایت با صبا کرد <versel2> که عشق روی گل با ما چه ها کرد <linebreak>
<versel1> از آن رنگ رخم خون در دل افتاد <versel2> وز آن گلشن به خارم مبتلا کرد <linebreak>
<versel1> غلام همت آن نازنینم <versel2> که کار خیر بی روی و ریا کرد <linebreak>
<versel1> من از بیگانگان دیگر ننالم <versel2> که با من هر چه کرد آن آشنا کرد <linebreak>
<versel1> گر از سلطان طمع کردم خطا بود <versel2> ور از دلبر وفا جستم جفا کرد <linebreak>
<versel1> خوشش باد آن نسیم صبحگاهی <versel2> که درد شب نشینان را دوا کرد <linebreak>
<versel1> نقاب گل کشید و زلف سنبل <versel2> گره بند قبای غنچه وا کرد <linebreak>
<versel1> به هر سو بلبل عاشق در افغان <versel2> تنعم از میان باد صبا کرد <linebreak>
<versel1> بشارت بر به کوی می فروشان <versel2> که حافظ توبه از زهد ریا کرد <linebreak>
<versel1> وفا از خواجگان شهر با من <versel2> کمال دولت و دین بوالوفا کرد <linebreak>
<versel1> بیا که ترک فلک خوان روزه غارت کرد <versel2> هلال عید به دور قدح اشارت کرد <linebreak>
<versel1> ثواب روزه و حج قبول آن کس برد <versel2> که خاک میکده عشق را زیارت کرد <linebreak>
<versel1> مقام اصلی ما گوشه خرابات است <versel2> خداش خیر دهاد آن که این عمارت کرد <linebreak>
<versel1> بهای باده چون لعل چیست جوهر عقل <versel2> بیا که سود کسی برد کاین تجارت کرد <linebreak>
<versel1> نماز در خم آن ابروان محرابی <versel2> کسی کند که به خون جگر طهارت کرد <linebreak>
<versel1> فغان که نرگس جماش شیخ شهر امروز <versel2> نظر به دردکشان از سر حقارت کرد <linebreak>
<versel1> به روی یار نظر کن ز دیده منت دار <versel2> که کار دیده نظر از سر بصارت کرد <linebreak>
<versel1> حدیث عشق ز حافظ شنو نه از واعظ <versel2> اگر چه صنعت بسیار در عبارت کرد <linebreak>
<versel1> به آب روشن می عارفی طهارت کرد <versel2> علی الصباح که میخانه را زیارت کرد <linebreak>
<versel1> همین که ساغر زرین خور نهان گردید <versel2> هلال عید به دور قدح اشارت کرد <linebreak>
<versel1> خوشا نماز و نیاز کسی که از سر درد <versel2> به آب دیده و خون جگر طهارت کرد <linebreak>
<versel1> امام خواجه که بودش سر نماز دراز <versel2> به خون دختر رز خرقه را قصارت کرد <linebreak>
<versel1> دلم ز حلقه زلفش به جان خرید آشوب <versel2> چه سود دید ندانم که این تجارت کرد <linebreak>
<versel1> اگر امام جماعت طلب کند امروز <versel2> خبر دهید که حافظ به می طهارت کرد <linebreak>
<versel1> صوفی نهاد دام و سر حقه باز کرد <versel2> بنیاد مکر با فلک حقه باز کرد <linebreak>
<versel1> بازی چرخ بشکندش بیضه در کلاه <versel2> زیرا که عرض شعبده با اهل راز کرد <linebreak>
<versel1> ساقی بیا که شاهد رعنای صوفیان <versel2> دیگر به جلوه آمد و آغاز ناز کرد <linebreak>
<versel1> این مطرب از کجاست که ساز عراق ساخت <versel2> و آهنگ بازگشت به راه حجاز کرد <linebreak>
<versel1> ای دل بیا که ما به پناه خدا رویم <versel2> زآنچ آستین کوته و دست دراز کرد <linebreak>
<versel1> صنعت مکن که هر که محبت نه راست باخت <versel2> عشقش به روی دل در معنی فراز کرد <linebreak>
<versel1> فردا که پیشگاه حقیقت شود پدید <versel2> شرمنده ره روی که عمل بر مجاز کرد <linebreak>
<versel1> ای کبک خوش خرام کجا می روی بایست <versel2> غره مشو که گربه زاهد نماز کرد <linebreak>
<versel1> حافظ مکن ملامت رندان که در ازل <versel2> ما را خدا ز زهد ریا بی نیاز کرد <linebreak>
<versel1> بلبلی خون دلی خورد و گلی حاصل کرد <versel2> باد غیرت به صدش خار پریشان دل کرد <linebreak>
<versel1> طوطی ای را به خیال شکری دل خوش بود <versel2> ناگهش سیل فنا نقش امل باطل کرد <linebreak>
<versel1> قرت العین من آن میوه دل یادش باد <versel2> که چه آسان بشد و کار مرا مشکل کرد <linebreak>
<versel1> ساروان بار من افتاد خدا را مددی <versel2> که امید کرمم همره این محمل کرد <linebreak>
<versel1> روی خاکی و نم چشم مرا خوار مدار <versel2> چرخ فیروزه طربخانه از این کهگل کرد <linebreak>
<versel1> آه و فریاد که از چشم حسود مه چرخ <versel2> در لحد ماه کمان ابروی من منزل کرد <linebreak>
<versel1> نزدی شاه رخ و فوت شد امکان حافظ <versel2> چه کنم بازی ایام مرا غافل کرد <linebreak>
<versel1> چو باد عزم سر کوی یار خواهم کرد <versel2> نفس به بوی خوشش مشکبار خواهم کرد <linebreak>
<versel1> به هرزه بی می و معشوق عمر می گذرد <versel2> بطالتم بس از امروز کار خواهم کرد <linebreak>
<versel1> هر آبروی که اندوختم ز دانش و دین <versel2> نثار خاک ره آن نگار خواهم کرد <linebreak>
<versel1> چو شمع صبحدمم شد ز مهر او روشن <versel2> که عمر در سر این کار و بار خواهم کرد <linebreak>
<versel1> به یاد چشم تو خود را خراب خواهم ساخت <versel2> بنای عهد قدیم استوار خواهم کرد <linebreak>
<versel1> صبا کجاست که این جان خون گرفته چو گل <versel2> فدای نکهت گیسوی یار خواهم کرد <linebreak>
<versel1> نفاق و زرق نبخشد صفای دل حافظ <versel2> طریق رندی و عشق اختیار خواهم کرد <linebreak>
<versel1> دست در حلقه آن زلف دوتا نتوان کرد <versel2> تکیه بر عهد تو و باد صبا نتوان کرد <linebreak>
<versel1> آن چه سعی است من اندر طلبت بنمایم <versel2> این قدر هست که تغییر قضا نتوان کرد <linebreak>
<versel1> دامن دوست به صد خون دل افتاد به دست <versel2> به فسوسی که کند خصم رها نتوان کرد <linebreak>
<versel1> عارضش را به مثل ماه فلک نتوان گفت <versel2> نسبت دوست به هر بی سر و پا نتوان کرد <linebreak>
<versel1> سروبالای من آن گه که درآید به سماع <versel2> چه محل جامه جان را که قبا نتوان کرد <linebreak>
<versel1> نظر پاک تواند رخ جانان دیدن <versel2> که در آیینه نظر جز به صفا نتوان کرد <linebreak>
<versel1> مشکل عشق نه در حوصله دانش ماست <versel2> حل این نکته بدین فکر خطا نتوان کرد <linebreak>
<versel1> غیرتم کشت که محبوب جهانی لیکن <versel2> روز و شب عربده با خلق خدا نتوان کرد <linebreak>
<versel1> من چه گویم که تو را نازکی طبع لطیف <versel2> تا به حدیست که آهسته دعا نتوان کرد <linebreak>
<versel1> بجز ابروی تو محراب دل حافظ نیست <versel2> طاعت غیر تو در مذهب ما نتوان کرد <linebreak>
<versel1> دل از من برد و روی از من نهان کرد <versel2> خدا را با که این بازی توان کرد <linebreak>
<versel1> شب تنهاییم در قصد جان بود <versel2> خیالش لطف های بی کران کرد <linebreak>
<versel1> چرا چون لاله خونین دل نباشم <versel2> که با ما نرگس او سرگران کرد <linebreak>
<versel1> که را گویم که با این درد جان سوز <versel2> طبیبم قصد جان ناتوان کرد <linebreak>
<versel1> بدان سان سوخت چون شمعم که بر من <versel2> صراحی گریه و بربط فغان کرد <linebreak>
<versel1> صبا گر چاره داری وقت وقت است <versel2> که درد اشتیاقم قصد جان کرد <linebreak>
<versel1> میان مهربانان کی توان گفت <versel2> که یار ما چنین گفت و چنان کرد <linebreak>
<versel1> عدو با جان حافظ آن نکردی <versel2> که تیر چشم آن ابروکمان کرد <linebreak>
<versel1> یاد باد آن که ز ما وقت سفر یاد نکرد <versel2> به وداعی دل غمدیده ما شاد نکرد <linebreak>
<versel1> آن جوان بخت که می زد رقم خیر و قبول <versel2> بنده پیر ندانم ز چه آزاد نکرد <linebreak>
<versel1> کاغذین جامه به خوناب بشویم که فلک <versel2> رهنمونیم به پای علم داد نکرد <linebreak>
<versel1> دل به امید صدایی که مگر در تو رسد <versel2> ناله ها کرد در این کوه که فرهاد نکرد <linebreak>
<versel1> سایه تا بازگرفتی ز چمن مرغ سحر <versel2> آشیان در شکن طره شمشاد نکرد <linebreak>
<versel1> شاید ار پیک صبا از تو بیاموزد کار <versel2> زان که چالاکتر از این حرکت باد نکرد <linebreak>
<versel1> کلک مشاطه صنعش نکشد نقش مراد <versel2> هر که اقرار بدین حسن خداداد نکرد <linebreak>
<versel1> مطربا پرده بگردان و بزن راه عراق <versel2> که بدین راه بشد یار و ز ما یاد نکرد <linebreak>
<versel1> غزلیات عراقیست سرود حافظ <versel2> که شنید این ره دلسوز که فریاد نکرد <linebreak>
<versel1> رو بر رهش نهادم و بر من گذر نکرد <versel2> صد لطف چشم داشتم و یک نظر نکرد <linebreak>
<versel1> سیل سرشک ما ز دلش کین به درنبرد <versel2> در سنگ خاره قطره باران اثر نکرد <linebreak>
<versel1> یا رب تو آن جوان دلاور نگاه دار <versel2> کز تیر آه گوشه نشینان حذر نکرد <linebreak>
<versel1> ماهی و مرغ دوش ز افغان من نخفت <versel2> وان شوخ دیده بین که سر از خواب برنکرد <linebreak>
<versel1> می خواستم که میرمش اندر قدم چو شمع <versel2> او خود گذر به ما چو نسیم سحر نکرد <linebreak>
<versel1> جانا کدام سنگ دل بی کفایت است <versel2> کو پیش زخم تیغ تو جان را سپر نکرد <linebreak>
<versel1> کلک زبان بریده حافظ در انجمن <versel2> با کس نگفت راز تو تا ترک سر نکرد <linebreak>
<versel1> دلبر برفت و دلشدگان را خبر نکرد <versel2> یاد حریف شهر و رفیق سفر نکرد <linebreak>
<versel1> یا بخت من طریق مروت فروگذاشت <versel2> یا او به شاهراه طریقت گذر نکرد <linebreak>
<versel1> گفتم مگر به گریه دلش مهربان کنم <versel2> چون سخت بود در دل سنگش اثر نکرد <linebreak>
<versel1> شوخی مکن که مرغ دل بی قرار من <versel2> سودای دام عاشقی از سر به درنکرد <linebreak>
<versel1> هر کس که دید روی تو بوسید چشم من <versel2> کاری که کرد دیده من بی نظر نکرد <linebreak>
<versel1> من ایستاده تا کنمش جان فدا چو شمع <versel2> او خود گذر به ما چو نسیم سحر نکرد <linebreak>
<versel1> دیدی ای دل که غم عشق دگربار چه کرد <versel2> چون بشد دلبر و با یار وفادار چه کرد <linebreak>
<versel1> آه از آن نرگس جادو که چه بازی انگیخت <versel2> آه از آن مست که با مردم هشیار چه کرد <linebreak>
<versel1> اشک من رنگ شفق یافت ز بی مهری یار <versel2> طالع بی شفقت بین که در این کار چه کرد <linebreak>
<versel1> برقی از منزل لیلی بدرخشید سحر <versel2> وه که با خرمن مجنون دل افگار چه کرد <linebreak>
<versel1> ساقیا جام می ام ده که نگارنده غیب <versel2> نیست معلوم که در پرده اسرار چه کرد <linebreak>
<versel1> آن که پرنقش زد این دایره مینایی <versel2> کس ندانست که در گردش پرگار چه کرد <linebreak>
<versel1> فکر عشق آتش غم در دل حافظ زد و سوخت <versel2> یار دیرینه ببینید که با یار چه کرد <linebreak>
<versel1> دوستان دختر رز توبه ز مستوری کرد <versel2> شد سوی محتسب و کار به دستوری کرد <linebreak>
<versel1> آمد از پرده به مجلس عرقش پاک کنید <versel2> تا نگویند حریفان که چرا دوری کرد <linebreak>
<versel1> مژدگانی بده ای دل که دگر مطرب عشق <versel2> راه مستانه زد و چاره مخموری کرد <linebreak>
<versel1> نه به هفت آب که رنگش به صد آتش نرود <versel2> آن چه با خرقه زاهد می انگوری کرد <linebreak>
<versel1> غنچه گلبن وصلم ز نسیمش بشکفت <versel2> مرغ خوشخوان طرب از برگ گل سوری کرد <linebreak>
<versel1> حافظ افتادگی از دست مده زان که حسود <versel2> عرض و مال و دل و دین در سر مغروری کرد <linebreak>
<versel1> سال ها دل طلب جام جم از ما می کرد <versel2> وان چه خود داشت ز بیگانه تمنا می کرد <linebreak>
<versel1> گوهری کز صدف کون و مکان بیرون است <versel2> طلب از گمشدگان لب دریا می کرد <linebreak>
<versel1> مشکل خویش بر پیر مغان بردم دوش <versel2> کو به تایید نظر حل معما می کرد <linebreak>
<versel1> دیدمش خرم و خندان قدح باده به دست <versel2> و اندر آن آینه صد گونه تماشا می کرد <linebreak>
<versel1> گفتم این جام جهان بین به تو کی داد حکیم <versel2> گفت آن روز که این گنبد مینا می کرد <linebreak>
<versel1> بی دلی در همه احوال خدا با او بود <versel2> او نمی دیدش و از دور خدا را می کرد <linebreak>
<versel1> این همه شعبده خویش که می کرد این جا <versel2> سامری پیش عصا و ید بیضا می کرد <linebreak>
<versel1> گفت آن یار کز او گشت سر دار بلند <versel2> جرمش این بود که اسرار هویدا می کرد <linebreak>
<versel1> فیض روح القدس ار باز مدد فرماید <versel2> دیگران هم بکنند آن چه مسیحا می کرد <linebreak>
<versel1> گفتمش سلسله زلف بتان از پی چیست <versel2> گفت حافظ گله ای از دل شیدا می کرد <linebreak>
<versel1> به سر جام جم آن گه نظر توانی کرد <versel2> که خاک میکده کحل بصر توانی کرد <linebreak>
<versel1> مباش بی می و مطرب که زیر طاق سپهر <versel2> بدین ترانه غم از دل به در توانی کرد <linebreak>
<versel1> گل مراد تو آن گه نقاب بگشاید <versel2> که خدمتش چو نسیم سحر توانی کرد <linebreak>
<versel1> گدایی در میخانه طرفه اکسیریست <versel2> گر این عمل بکنی خاک زر توانی کرد <linebreak>
<versel1> به عزم مرحله عشق پیش نه قدمی <versel2> که سودها کنی ار این سفر توانی کرد <linebreak>
<versel1> تو کز سرای طبیعت نمی روی بیرون <versel2> کجا به کوی طریقت گذر توانی کرد <linebreak>
<versel1> جمال یار ندارد نقاب و پرده ولی <versel2> غبار ره بنشان تا نظر توانی کرد <linebreak>
<versel1> بیا که چاره ذوق حضور و نظم امور <versel2> به فیض بخشی اهل نظر توانی کرد <linebreak>
<versel1> ولی تو تا لب معشوق و جام می خواهی <versel2> طمع مدار که کار دگر توانی کرد <linebreak>
<versel1> دلا ز نور هدایت گر آگهی یابی <versel2> چو شمع خنده زنان ترک سر توانی کرد <linebreak>
<versel1> گر این نصیحت شاهانه بشنوی حافظ <versel2> به شاهراه حقیقت گذر توانی کرد <linebreak>
<versel1> چه مستیست ندانم که رو به ما آورد <versel2> که بود ساقی و این باده از کجا آورد <linebreak>
<versel1> تو نیز باده به چنگ آر و راه صحرا گیر <versel2> که مرغ نغمه سرا ساز خوش نوا آورد <linebreak>
<versel1> دلا چو غنچه شکایت ز کار بسته مکن <versel2> که باد صبح نسیم گره گشا آورد <linebreak>
<versel1> رسیدن گل و نسرین به خیر و خوبی باد <versel2> بنفشه شاد و کش آمد سمن صفا آورد <linebreak>
<versel1> صبا به خوش خبری هدهد سلیمان است <versel2> که مژده طرب از گلشن سبا آورد <linebreak>
<versel1> علاج ضعف دل ما کرشمه ساقیست <versel2> برآر سر که طبیب آمد و دوا آورد <linebreak>
<versel1> مرید پیر مغانم ز من مرنج ای شیخ <versel2> چرا که وعده تو کردی و او به جا آورد <linebreak>
<versel1> به تنگ چشمی آن ترک لشکری نازم <versel2> که حمله بر من درویش یک قبا آورد <linebreak>
<versel1> فلک غلامی حافظ کنون به طوع کند <versel2> که التجا به در دولت شما آورد <linebreak>
<versel1> صبا وقت سحر بویی ز زلف یار می آورد <versel2> دل شوریده ما را به بو در کار می آورد <linebreak>
<versel1> من آن شکل صنوبر را ز باغ دیده برکندم <versel2> که هر گل کز غمش بشکفت محنت بار می آورد <linebreak>
<versel1> فروغ ماه می دیدم ز بام قصر او روشن <versel2> که رو از شرم آن خورشید در دیوار می آورد <linebreak>
<versel1> ز بیم غارت عشقش دل پرخون رها کردم <versel2> ولی می ریخت خون و ره بدان هنجار می آورد <linebreak>
<versel1> به قول مطرب و ساقی برون رفتم گه و بی گه <versel2> کز آن راه گران قاصد خبر دشوار می آورد <linebreak>
<versel1> سراسر بخشش جانان طریق لطف و احسان بود <versel2> اگر تسبیح می فرمود اگر زنار می آورد <linebreak>
<versel1> عفاالله چین ابرویش اگر چه ناتوانم کرد <versel2> به عشوه هم پیامی بر سر بیمار می آورد <linebreak>
<versel1> عجب می داشتم دیشب ز حافظ جام و پیمانه <versel2> ولی منعش نمی کردم که صوفی وار می آورد <linebreak>
<versel1> نسیم باد صبا دوشم آگهی آورد <versel2> که روز محنت و غم رو به کوتهی آورد <linebreak>
<versel1> به مطربان صبوحی دهیم جامه چاک <versel2> بدین نوید که باد سحرگهی آورد <linebreak>
<versel1> بیا بیا که تو حور بهشت را رضوان <versel2> در این جهان ز برای دل رهی آورد <linebreak>
<versel1> همی رویم به شیراز با عنایت بخت <versel2> زهی رفیق که بختم به همرهی آورد <linebreak>
<versel1> به جبر خاطر ما کوش کاین کلاه نمد <versel2> بسا شکست که با افسر شهی آورد <linebreak>
<versel1> چه ناله ها که رسید از دلم به خرمن ماه <versel2> چو یاد عارض آن ماه خرگهی آورد <linebreak>
<versel1> رساند رایت منصور بر فلک حافظ <versel2> که التجا به جناب شهنشهی آورد <linebreak>
<versel1> یارم چو قدح به دست گیرد <versel2> بازار بتان شکست گیرد <linebreak>
<versel1> هر کس که بدید چشم او گفت <versel2> کو محتسبی که مست گیرد <linebreak>
<versel1> در بحر فتاده ام چو ماهی <versel2> تا یار مرا به شست گیرد <linebreak>
<versel1> در پاش فتاده ام به زاری <versel2> آیا بود آن که دست گیرد <linebreak>
<versel1> خرم دل آن که همچو حافظ <versel2> جامی ز می الست گیرد <linebreak>
<versel1> دلم جز مهر مه رویان طریقی بر نمی گیرد <versel2> ز هر در می دهم پندش ولیکن در نمی گیرد <linebreak>
<versel1> خدا را ای نصیحتگو حدیث ساغر و می گو <versel2> که نقشی در خیال ما از این خوشتر نمی گیرد <linebreak>
<versel1> بیا ای ساقی گلرخ بیاور باده رنگین <versel2> که فکری در درون ما از این بهتر نمی گیرد <linebreak>
<versel1> صراحی می کشم پنهان و مردم دفتر انگارند <versel2> عجب گر آتش این زرق در دفتر نمی گیرد <linebreak>
<versel1> من این دلق مرقع را بخواهم سوختن روزی <versel2> که پیر می فروشانش به جامی بر نمی گیرد <linebreak>
<versel1> از آن رو هست یاران را صفاها با می لعلش <versel2> که غیر از راستی نقشی در آن جوهر نمی گیرد <linebreak>
<versel1> سر و چشمی چنین دلکش تو گویی چشم از او بردوز <versel2> برو کاین وعظ بی معنی مرا در سر نمی گیرد <linebreak>
<versel1> نصیحتگوی رندان را که با حکم قضا جنگ است <versel2> دلش بس تنگ می بینم مگر ساغر نمی گیرد <linebreak>
<versel1> میان گریه می خندم که چون شمع اندر این مجلس <versel2> زبان آتشینم هست لیکن در نمی گیرد <linebreak>
<versel1> چه خوش صید دلم کردی بنازم چشم مستت را <versel2> که کس مرغان وحشی را از این خوشتر نمی گیرد <linebreak>
<versel1> سخن در احتیاج ما و استغنای معشوق است <versel2> چه سود افسونگری ای دل که در دلبر نمی گیرد <linebreak>
<versel1> من آن آیینه را روزی به دست آرم سکندروار <versel2> اگر می گیرد این آتش زمانی ور نمی گیرد <linebreak>
<versel1> خدا را رحمی ای منعم که درویش سر کویت <versel2> دری دیگر نمی داند رهی دیگر نمی گیرد <linebreak>
<versel1> بدین شعر تر شیرین ز شاهنشه عجب دارم <versel2> که سر تا پای حافظ را چرا در زر نمی گیرد <linebreak>
<versel1> ساقی ار باده از این دست به جام اندازد <versel2> عارفان را همه در شرب مدام اندازد <linebreak>
<versel1> ور چنین زیر خم زلف نهد دانه خال <versel2> ای بسا مرغ خرد را که به دام اندازد <linebreak>
<versel1> ای خوشا دولت آن مست که در پای حریف <versel2> سر و دستار نداند که کدام اندازد <linebreak>
<versel1> زاهد خام که انکار می و جام کند <versel2> پخته گردد چو نظر بر می خام اندازد <linebreak>
<versel1> روز در کسب هنر کوش که می خوردن روز <versel2> دل چون آینه در زنگ ظلام اندازد <linebreak>
<versel1> آن زمان وقت می صبح فروغ است که شب <versel2> گرد خرگاه افق پرده شام اندازد <linebreak>
<versel1> باده با محتسب شهر ننوشی زنهار <versel2> بخورد باده ات و سنگ به جام اندازد <linebreak>
<versel1> حافظا سر ز کله گوشه خورشید برآر <versel2> بختت ار قرعه بدان ماه تمام اندازد <linebreak>
<versel1> دمی با غم به سر بردن جهان یک سر نمی ارزد <versel2> به می بفروش دلق ما کز این بهتر نمی ارزد <linebreak>
<versel1> به کوی می فروشانش به جامی بر نمی گیرند <versel2> زهی سجاده تقوا که یک ساغر نمی ارزد <linebreak>
<versel1> رقیبم سرزنش ها کرد کز این باب رخ برتاب <versel2> چه افتاد این سر ما را که خاک در نمی ارزد <linebreak>
<versel1> شکوه تاج سلطانی که بیم جان در او درج است <versel2> کلاهی دلکش است اما به ترک سر نمی ارزد <linebreak>
<versel1> چه آسان می نمود اول غم دریا به بوی سود <versel2> غلط کردم که این طوفان به صد گوهر نمی ارزد <linebreak>
<versel1> تو را آن به که روی خود ز مشتاقان بپوشانی <versel2> که شادی جهان گیری غم لشکر نمی ارزد <linebreak>
<versel1> چو حافظ در قناعت کوش و از دنیای دون بگذر <versel2> که یک جو منت دونان دو صد من زر نمی ارزد <linebreak>
<versel1> در ازل پرتو حسنت ز تجلی دم زد <versel2> عشق پیدا شد و آتش به همه عالم زد <linebreak>
<versel1> جلوه ای کرد رخت دید ملک عشق نداشت <versel2> عین آتش شد از این غیرت و بر آدم زد <linebreak>
<versel1> عقل می خواست کز آن شعله چراغ افروزد <versel2> برق غیرت بدرخشید و جهان برهم زد <linebreak>
<versel1> مدعی خواست که آید به تماشاگه راز <versel2> دست غیب آمد و بر سینه نامحرم زد <linebreak>
<versel1> دیگران قرعه قسمت همه بر عیش زدند <versel2> دل غمدیده ما بود که هم بر غم زد <linebreak>
<versel1> جان علوی هوس چاه زنخدان تو داشت <versel2> دست در حلقه آن زلف خم اندر خم زد <linebreak>
<versel1> حافظ آن روز طربنامه عشق تو نوشت <versel2> که قلم بر سر اسباب دل خرم زد <linebreak>
<versel1> سحر چون خسرو خاور علم بر کوهساران زد <versel2> به دست مرحمت یارم در امیدواران زد <linebreak>
<versel1> چو پیش صبح روشن شد که حال مهر گردون چیست <versel2> برآمد خنده ای خوش بر غرور کامگاران زد <linebreak>
<versel1> نگارم دوش در مجلس به عزم رقص چون برخاست <versel2> گره بگشود از ابرو و بر دل های یاران زد <linebreak>
<versel1> من از رنگ صلاح آن دم به خون دل بشستم دست <versel2> که چشم باده پیمایش صلا بر هوشیاران زد <linebreak>
<versel1> کدام آهن دلش آموخت این آیین عیاری <versel2> کز اول چون برون آمد ره شب زنده داران زد <linebreak>
<versel1> خیال شهسواری پخت و شد ناگه دل مسکین <versel2> خداوندا نگه دارش که بر قلب سواران زد <linebreak>
<versel1> در آب و رنگ رخسارش چه جان دادیم و خون خوردیم <versel2> چو نقشش دست داد اول رقم بر جان سپاران زد <linebreak>
<versel1> منش با خرقه پشمین کجا اندر کمند آرم <versel2> زره مویی که مژگانش ره خنجرگزاران زد <linebreak>
<versel1> نظر بر قرعه توفیق و یمن دولت شاه است <versel2> بده کام دل حافظ که فال بختیاران زد <linebreak>
<versel1> شهنشاه مظفر فر شجاع ملک و دین منصور <versel2> که جود بی دریغش خنده بر ابر بهاران زد <linebreak>
<versel1> از آن ساعت که جام می به دست او مشرف شد <versel2> زمانه ساغر شادی به یاد میگساران زد <linebreak>
<versel1> ز شمشیر سرافشانش ظفر آن روز بدرخشید <versel2> که چون خورشید انجم سوز تنها بر هزاران زد <linebreak>
<versel1> دوام عمر و ملک او بخواه از لطف حق ای دل <versel2> که چرخ این سکه دولت به دور روزگاران زد <linebreak>
<versel1> راهی بزن که آهی بر ساز آن توان زد <versel2> شعری بخوان که با او رطل گران توان زد <linebreak>
<versel1> بر آستان جانان گر سر توان نهادن <versel2> گلبانگ سربلندی بر آسمان توان زد <linebreak>
<versel1> قد خمیده ما سهلت نماید اما <versel2> بر چشم دشمنان تیر از این کمان توان زد <linebreak>
<versel1> در خانقه نگنجد اسرار عشقبازی <versel2> جام می مغانه هم با مغان توان زد <linebreak>
<versel1> درویش را نباشد برگ سرای سلطان <versel2> ماییم و کهنه دلقی کآتش در آن توان زد <linebreak>
<versel1> اهل نظر دو عالم در یک نظر ببازند <versel2> عشق است و داو اول بر نقد جان توان زد <linebreak>
<versel1> گر دولت وصالت خواهد دری گشودن <versel2> سرها بدین تخیل بر آستان توان زد <linebreak>
<versel1> عشق و شباب و رندی مجموعه مراد است <versel2> چون جمع شد معانی گوی بیان توان زد <linebreak>
<versel1> شد رهزن سلامت زلف تو وین عجب نیست <versel2> گر راه زن تو باشی صد کاروان توان زد <linebreak>
<versel1> حافظ به حق قرآن کز شید و زرق بازآی <versel2> باشد که گوی عیشی در این جهان توان زد <linebreak>
<versel1> اگر روم ز پی اش فتنه ها برانگیزد <versel2> ور از طلب بنشینم به کینه برخیزد <linebreak>
<versel1> و گر به رهگذری یک دم از وفاداری <versel2> چو گرد در پی اش افتم چو باد بگریزد <linebreak>
<versel1> و گر کنم طلب نیم بوسه صد افسوس <versel2> ز حقه دهنش چون شکر فروریزد <linebreak>
<versel1> من آن فریب که در نرگس تو می بینم <versel2> بس آب روی که با خاک ره برآمیزد <linebreak>
<versel1> فراز و شیب بیابان عشق دام بلاست <versel2> کجاست شیردلی کز بلا نپرهیزد <linebreak>
<versel1> تو عمر خواه و صبوری که چرخ شعبده باز <versel2> هزار بازی از این طرفه تر برانگیزد <linebreak>
<versel1> بر آستانه تسلیم سر بنه حافظ <versel2> که گر ستیزه کنی روزگار بستیزد <linebreak>
<versel1> به حسن و خلق و وفا کس به یار ما نرسد <versel2> تو را در این سخن انکار کار ما نرسد <linebreak>
<versel1> اگر چه حسن فروشان به جلوه آمده اند <versel2> کسی به حسن و ملاحت به یار ما نرسد <linebreak>
<versel1> به حق صحبت دیرین که هیچ محرم راز <versel2> به یار یک جهت حق گزار ما نرسد <linebreak>
<versel1> هزار نقش برآید ز کلک صنع و یکی <versel2> به دلپذیری نقش نگار ما نرسد <linebreak>
<versel1> هزار نقد به بازار کاینات آرند <versel2> یکی به سکه صاحب عیار ما نرسد <linebreak>
<versel1> دریغ قافله عمر کان چنان رفتند <versel2> که گردشان به هوای دیار ما نرسد <linebreak>
<versel1> دلا ز رنج حسودان مرنج و واثق باش <versel2> که بد به خاطر امیدوار ما نرسد <linebreak>
<versel1> چنان بزی که اگر خاک ره شوی کس را <versel2> غبار خاطری از رهگذار ما نرسد <linebreak>
<versel1> بسوخت حافظ و ترسم که شرح قصه او <versel2> به سمع پادشه کامگار ما نرسد <linebreak>
<versel1> هر که را با خط سبزت سر سودا باشد <versel2> پای از این دایره بیرون ننهد تا باشد <linebreak>
<versel1> من چو از خاک لحد لاله صفت برخیزم <versel2> داغ سودای توام سر سویدا باشد <linebreak>
<versel1> تو خود ای گوهر یک دانه کجایی آخر <versel2> کز غمت دیده مردم همه دریا باشد <linebreak>
<versel1> از بن هر مژه ام آب روان است بیا <versel2> اگرت میل لب جوی و تماشا باشد <linebreak>
<versel1> چون گل و می دمی از پرده برون آی و درآ <versel2> که دگرباره ملاقات نه پیدا باشد <linebreak>
<versel1> ظل ممدود خم زلف توام بر سر باد <versel2> کاندر این سایه قرار دل شیدا باشد <linebreak>
<versel1> چشمت از ناز به حافظ نکند میل آری <versel2> سرگرانی صفت نرگس رعنا باشد <linebreak>
<versel1> من و انکار شراب این چه حکایت باشد <versel2> غالبا این قدرم عقل و کفایت باشد <linebreak>
<versel1> تا به غایت ره میخانه نمی دانستم <versel2> ور نه مستوری ما تا به چه غایت باشد <linebreak>
<versel1> زاهد و عجب و نماز و من و مستی و نیاز <versel2> تا تو را خود ز میان با که عنایت باشد <linebreak>
<versel1> زاهد ار راه به رندی نبرد معذور است <versel2> عشق کاریست که موقوف هدایت باشد <linebreak>
<versel1> من که شب ها ره تقوا زده ام با دف و چنگ <versel2> این زمان سر به ره آرم چه حکایت باشد <linebreak>
<versel1> بنده پیر مغانم که ز جهلم برهاند <versel2> پیر ما هر چه کند عین عنایت باشد <linebreak>
<versel1> دوش از این غصه نخفتم که رفیقی می گفت <versel2> حافظ ار مست بود جای شکایت باشد <linebreak>
<versel1> نقد صوفی نه همه صافی بی غش باشد <versel2> ای بسا خرقه که مستوجب آتش باشد <linebreak>
<versel1> صوفی ما که ز ورد سحری مست شدی <versel2> شامگاهش نگران باش که سرخوش باشد <linebreak>
<versel1> خوش بود گر محک تجربه آید به میان <versel2> تا سیه روی شود هر که در او غش باشد <linebreak>
<versel1> خط ساقی گر از این گونه زند نقش بر آب <versel2> ای بسا رخ که به خونابه منقش باشد <linebreak>
<versel1> ناز پرورد تنعم نبرد راه به دوست <versel2> عاشقی شیوه رندان بلاکش باشد <linebreak>
<versel1> غم دنیای دنی چند خوری باده بخور <versel2> حیف باشد دل دانا که مشوش باشد <linebreak>
<versel1> دلق و سجاده حافظ ببرد باده فروش <versel2> گر شرابش ز کف ساقی مه وش باشد <linebreak>
<versel1> خوش است خلوت اگر یار یار من باشد <versel2> نه من بسوزم و او شمع انجمن باشد <linebreak>
<versel1> من آن نگین سلیمان به هیچ نستانم <versel2> که گاه گاه بر او دست اهرمن باشد <linebreak>
<versel1> روا مدار خدایا که در حریم وصال <versel2> رقیب محرم و حرمان نصیب من باشد <linebreak>
<versel1> همای گو مفکن سایه شرف هرگز <versel2> در آن دیار که طوطی کم از زغن باشد <linebreak>
<versel1> بیان شوق چه حاجت که سوز آتش دل <versel2> توان شناخت ز سوزی که در سخن باشد <linebreak>
<versel1> هوای کوی تو از سر نمی رود آری <versel2> غریب را دل سرگشته با وطن باشد <linebreak>
<versel1> به سان سوسن اگر ده زبان شود حافظ <versel2> چو غنچه پیش تواش مهر بر دهن باشد <linebreak>
<versel1> کی شعر تر انگیزد خاطر که حزین باشد <versel2> یک نکته از این معنی گفتیم و همین باشد <linebreak>
<versel1> از لعل تو گر یابم انگشتری زنهار <versel2> صد ملک سلیمانم در زیر نگین باشد <linebreak>
<versel1> غمناک نباید بود از طعن حسود ای دل <versel2> شاید که چو وابینی خیر تو در این باشد <linebreak>
<versel1> هر کو نکند فهمی زین کلک خیال انگیز <versel2> نقشش به حرام ار خود صورتگر چین باشد <linebreak>
<versel1> جام می و خون دل هر یک به کسی دادند <versel2> در دایره قسمت اوضاع چنین باشد <linebreak>
<versel1> در کار گلاب و گل حکم ازلی این بود <versel2> کاین شاهد بازاری وان پرده نشین باشد <linebreak>
<versel1> آن نیست که حافظ را رندی بشد از خاطر <versel2> کاین سابقه پیشین تا روز پسین باشد <linebreak>
<versel1> خوش آمد گل وز آن خوشتر نباشد <versel2> که در دستت به جز ساغر نباشد <linebreak>
<versel1> زمان خوشدلی دریاب و در یاب <versel2> که دایم در صدف گوهر نباشد <linebreak>
<versel1> غنیمت دان و می خور در گلستان <versel2> که گل تا هفته دیگر نباشد <linebreak>
<versel1> ایا پرلعل کرده جام زرین <versel2> ببخشا بر کسی کش زر نباشد <linebreak>
<versel1> بیا ای شیخ و از خمخانه ما <versel2> شرابی خور که در کوثر نباشد <linebreak>
<versel1> بشوی اوراق اگر همدرس مایی <versel2> که علم عشق در دفتر نباشد <linebreak>
<versel1> ز من بنیوش و دل در شاهدی بند <versel2> که حسنش بسته زیور نباشد <linebreak>
<versel1> شرابی بی خمارم بخش یا رب <versel2> که با وی هیچ درد سر نباشد <linebreak>
<versel1> من از جان بنده سلطان اویسم <versel2> اگر چه یادش از چاکر نباشد <linebreak>
<versel1> به تاج عالم آرایش که خورشید <versel2> چنین زیبنده افسر نباشد <linebreak>
<versel1> کسی گیرد خطا بر نظم حافظ <versel2> که هیچش لطف در گوهر نباشد <linebreak>
<versel1> گل بی رخ یار خوش نباشد <versel2> بی باده بهار خوش نباشد <linebreak>
<versel1> طرف چمن و طواف بستان <versel2> بی لاله عذار خوش نباشد <linebreak>
<versel1> رقصیدن سرو و حالت گل <versel2> بی صوت هزار خوش نباشد <linebreak>
<versel1> با یار شکرلب گل اندام <versel2> بی بوس و کنار خوش نباشد <linebreak>
<versel1> هر نقش که دست عقل بندد <versel2> جز نقش نگار خوش نباشد <linebreak>
<versel1> جان نقد محقر است حافظ <versel2> از بهر نثار خوش نباشد <linebreak>
<versel1> نفس باد صبا مشک فشان خواهد شد <versel2> عالم پیر دگرباره جوان خواهد شد <linebreak>
<versel1> ارغوان جام عقیقی به سمن خواهد داد <versel2> چشم نرگس به شقایق نگران خواهد شد <linebreak>
<versel1> این تطاول که کشید از غم هجران بلبل <versel2> تا سراپرده گل نعره زنان خواهد شد <linebreak>
<versel1> گر ز مسجد به خرابات شدم خرده مگیر <versel2> مجلس وعظ دراز است و زمان خواهد شد <linebreak>
<versel1> ای دل ار عشرت امروز به فردا فکنی <versel2> مایه نقد بقا را که ضمان خواهد شد <linebreak>
<versel1> ماه شعبان منه از دست قدح کاین خورشید <versel2> از نظر تا شب عید رمضان خواهد شد <linebreak>
<versel1> گل عزیز است غنیمت شمریدش صحبت <versel2> که به باغ آمد از این راه و از آن خواهد شد <linebreak>
<versel1> مطربا مجلس انس است غزل خوان و سرود <versel2> چند گویی که چنین رفت و چنان خواهد شد <linebreak>
<versel1> حافظ از بهر تو آمد سوی اقلیم وجود <versel2> قدمی نه به وداعش که روان خواهد شد <linebreak>
<versel1> مرا مهر سیه چشمان ز سر بیرون نخواهد شد <versel2> قضای آسمان است این و دیگرگون نخواهد شد <linebreak>
<versel1> رقیب آزارها فرمود و جای آشتی نگذاشت <versel2> مگر آه سحرخیزان سوی گردون نخواهد شد <linebreak>
<versel1> مرا روز ازل کاری به جز رندی نفرمودند <versel2> هر آن قسمت که آن جا رفت از آن افزون نخواهد شد <linebreak>
<versel1> خدا را محتسب ما را به فریاد دف و نی بخش <versel2> که ساز شرع از این افسانه بی قانون نخواهد شد <linebreak>
<versel1> مجال من همین باشد که پنهان عشق او ورزم <versel2> کنار و بوس و آغوشش چه گویم چون نخواهد شد <linebreak>
<versel1> شراب لعل و جای امن و یار مهربان ساقی <versel2> دلا کی به شود کارت اگر اکنون نخواهد شد <linebreak>
<versel1> مشوی ای دیده نقش غم ز لوح سینه حافظ <versel2> که زخم تیغ دلدار است و رنگ خون نخواهد شد <linebreak>
<versel1> روز هجران و شب فرقت یار آخر شد <versel2> زدم این فال و گذشت اختر و کار آخر شد <linebreak>
<versel1> آن همه ناز و تنعم که خزان می فرمود <versel2> عاقبت در قدم باد بهار آخر شد <linebreak>
<versel1> شکر ایزد که به اقبال کله گوشه گل <versel2> نخوت باد دی و شوکت خار آخر شد <linebreak>
<versel1> صبح امید که بد معتکف پرده غیب <versel2> گو برون آی که کار شب تار آخر شد <linebreak>
<versel1> آن پریشانی شب های دراز و غم دل <versel2> همه در سایه گیسوی نگار آخر شد <linebreak>
<versel1> باورم نیست ز بدعهدی ایام هنوز <versel2> قصه غصه که در دولت یار آخر شد <linebreak>
<versel1> ساقیا لطف نمودی قدحت پرمی باد <versel2> که به تدبیر تو تشویش خمار آخر شد <linebreak>
<versel1> در شمار ار چه نیاورد کسی حافظ را <versel2> شکر کان محنت بی حد و شمار آخر شد <linebreak>
<versel1> ستاره ای بدرخشید و ماه مجلس شد <versel2> دل رمیده ما را رفیق و مونس شد <linebreak>
<versel1> نگار من که به مکتب نرفت و خط ننوشت <versel2> به غمزه مسیله آموز صد مدرس شد <linebreak>
<versel1> به بوی او دل بیمار عاشقان چو صبا <versel2> فدای عارض نسرین و چشم نرگس شد <linebreak>
<versel1> به صدر مصطبه ام می نشاند اکنون دوست <versel2> گدای شهر نگه کن که میر مجلس شد <linebreak>
<versel1> خیال آب خضر بست و جام اسکندر <versel2> به جرعه نوشی سلطان ابوالفوارس شد <linebreak>
<versel1> طربسرای محبت کنون شود معمور <versel2> که طاق ابروی یار منش مهندس شد <linebreak>
<versel1> لب از ترشح می پاک کن برای خدا <versel2> که خاطرم به هزاران گنه موسوس شد <linebreak>
<versel1> کرشمه تو شرابی به عاشقان پیمود <versel2> که علم بی خبر افتاد و عقل بی حس شد <linebreak>
<versel1> چو زر عزیز وجود است نظم من آری <versel2> قبول دولتیان کیمیای این مس شد <linebreak>
<versel1> ز راه میکده یاران عنان بگردانید <versel2> چرا که حافظ از این راه رفت و مفلس شد <linebreak>
<versel1> گداخت جان که شود کار دل تمام و نشد <versel2> بسوختیم در این آرزوی خام و نشد <linebreak>
<versel1> به لابه گفت شبی میر مجلس تو شوم <versel2> شدم به رغبت خویشش کمین غلام و نشد <linebreak>
<versel1> پیام داد که خواهم نشست با رندان <versel2> بشد به رندی و دردی کشیم نام و نشد <linebreak>
<versel1> رواست در بر اگر می تپد کبوتر دل <versel2> که دید در ره خود تاب و پیچ دام و نشد <linebreak>
<versel1> بدان هوس که به مستی ببوسم آن لب لعل <versel2> چه خون که در دلم افتاد همچو جام و نشد <linebreak>
<versel1> به کوی عشق منه بی دلیل راه قدم <versel2> که من به خویش نمودم صد اهتمام و نشد <linebreak>
<versel1> فغان که در طلب گنج نامه مقصود <versel2> شدم خراب جهانی ز غم تمام و نشد <linebreak>
<versel1> دریغ و درد که در جست و جوی گنج حضور <versel2> بسی شدم به گدایی بر کرام و نشد <linebreak>
<versel1> هزار حیله برانگیخت حافظ از سر فکر <versel2> در آن هوس که شود آن نگار رام و نشد <linebreak>
<versel1> یاری اندر کس نمی بینیم یاران را چه شد <versel2> دوستی کی آخر آمد دوستداران را چه شد <linebreak>
<versel1> آب حیوان تیره گون شد خضر فرخ پی کجاست <versel2> خون چکید از شاخ گل باد بهاران را چه شد <linebreak>
<versel1> کس نمی گوید که یاری داشت حق دوستی <versel2> حق شناسان را چه حال افتاد یاران را چه شد <linebreak>
<versel1> لعلی از کان مروت برنیامد سال هاست <versel2> تابش خورشید و سعی باد و باران را چه شد <linebreak>
<versel1> شهر یاران بود و خاک مهربانان این دیار <versel2> مهربانی کی سر آمد شهریاران را چه شد <linebreak>
<versel1> گوی توفیق و کرامت در میان افکنده اند <versel2> کس به میدان در نمی آید سواران را چه شد <linebreak>
<versel1> صدهزاران گل شکفت و بانگ مرغی برنخاست <versel2> عندلیبان را چه پیش آمد هزاران را چه شد <linebreak>
<versel1> زهره سازی خوش نمی سازد مگر عودش بسوخت <versel2> کس ندارد ذوق مستی میگساران را چه شد <linebreak>
<versel1> حافظ اسرار الهی کس نمی داند خموش <versel2> از که می پرسی که دور روزگاران را چه شد <linebreak>
<versel1> زاهد خلوت نشین دوش به میخانه شد <versel2> از سر پیمان برفت با سر پیمانه شد <linebreak>
<versel1> صوفی مجلس که دی جام و قدح می شکست <versel2> باز به یک جرعه می عاقل و فرزانه شد <linebreak>
<versel1> شاهد عهد شباب آمده بودش به خواب <versel2> باز به پیرانه سر عاشق و دیوانه شد <linebreak>
<versel1> مغبچه ای می گذشت راهزن دین و دل <versel2> در پی آن آشنا از همه بیگانه شد <linebreak>
<versel1> آتش رخسار گل خرمن بلبل بسوخت <versel2> چهره خندان شمع آفت پروانه شد <linebreak>
<versel1> گریه شام و سحر شکر که ضایع نگشت <versel2> قطره باران ما گوهر یک دانه شد <linebreak>
<versel1> نرگس ساقی بخواند آیت افسونگری <versel2> حلقه اوراد ما مجلس افسانه شد <linebreak>
<versel1> منزل حافظ کنون بارگه پادشاست <versel2> دل بر دلدار رفت جان بر جانانه شد <linebreak>
<versel1> دوش از جناب آصف پیک بشارت آمد <versel2> کز حضرت سلیمان عشرت اشارت آمد <linebreak>
<versel1> خاک وجود ما را از آب دیده گل کن <versel2> ویرانسرای دل را گاه عمارت آمد <linebreak>
<versel1> این شرح بی نهایت کز زلف یار گفتند <versel2> حرفیست از هزاران کاندر عبارت آمد <linebreak>
<versel1> عیبم بپوش زنهار ای خرقه می آلود <versel2> کان پاک پاکدامن بهر زیارت آمد <linebreak>
<versel1> امروز جای هر کس پیدا شود ز خوبان <versel2> کان ماه مجلس افروز اندر صدارت آمد <linebreak>
<versel1> بر تخت جم که تاجش معراج آسمان است <versel2> همت نگر که موری با آن حقارت آمد <linebreak>
<versel1> از چشم شوخش ای دل ایمان خود نگه دار <versel2> کان جادوی کمانکش بر عزم غارت آمد <linebreak>
<versel1> آلوده ای تو حافظ فیضی ز شاه درخواه <versel2> کان عنصر سماحت بهر طهارت آمد <linebreak>
<versel1> دریاست مجلس او دریاب وقت و در یاب <versel2> هان ای زیان رسیده وقت تجارت آمد <linebreak>
<versel1> عشق تو نهال حیرت آمد <versel2> وصل تو کمال حیرت آمد <linebreak>
<versel1> بس غرقه حال وصل کآخر <versel2> هم بر سر حال حیرت آمد <linebreak>
<versel1> یک دل بنما که در ره او <versel2> بر چهره نه خال حیرت آمد <linebreak>
<versel1> نه وصل بماند و نه واصل <versel2> آن جا که خیال حیرت آمد <linebreak>
<versel1> از هر طرفی که گوش کردم <versel2> آواز سوال حیرت آمد <linebreak>
<versel1> شد منهزم از کمال عزت <versel2> آن را که جلال حیرت آمد <linebreak>
<versel1> سر تا قدم وجود حافظ <versel2> در عشق نهال حیرت آمد <linebreak>
<versel1> در نمازم خم ابروی تو با یاد آمد <versel2> حالتی رفت که محراب به فریاد آمد <linebreak>
<versel1> از من اکنون طمع صبر و دل و هوش مدار <versel2> کان تحمل که تو دیدی همه بر باد آمد <linebreak>
<versel1> باده صافی شد و مرغان چمن مست شدند <versel2> موسم عاشقی و کار به بنیاد آمد <linebreak>
<versel1> بوی بهبود ز اوضاع جهان می شنوم <versel2> شادی آورد گل و باد صبا شاد آمد <linebreak>
<versel1> ای عروس هنر از بخت شکایت منما <versel2> حجله حسن بیارای که داماد آمد <linebreak>
<versel1> دلفریبان نباتی همه زیور بستند <versel2> دلبر ماست که با حسن خداداد آمد <linebreak>
<versel1> زیر بارند درختان که تعلق دارند <versel2> ای خوشا سرو که از بار غم آزاد آمد <linebreak>
<versel1> مطرب از گفته حافظ غزلی نغز بخوان <versel2> تا بگویم که ز عهد طربم یاد آمد <linebreak>
<versel1> مژده ای دل که دگر باد صبا بازآمد <versel2> هدهد خوش خبر از طرف سبا بازآمد <linebreak>
<versel1> برکش ای مرغ سحر نغمه داوودی باز <versel2> که سلیمان گل از باد هوا بازآمد <linebreak>
<versel1> عارفی کو که کند فهم زبان سوسن <versel2> تا بپرسد که چرا رفت و چرا بازآمد <linebreak>
<versel1> مردمی کرد و کرم لطف خداداد به من <versel2> کان بت ماه رخ از راه وفا بازآمد <linebreak>
<versel1> لاله بوی می نوشین بشنید از دم صبح <versel2> داغ دل بود به امید دوا بازآمد <linebreak>
<versel1> چشم من در ره این قافله راه بماند <versel2> تا به گوش دلم آواز درا بازآمد <linebreak>
<versel1> گر چه حافظ در رنجش زد و پیمان بشکست <versel2> لطف او بین که به لطف از در ما بازآمد <linebreak>
<versel1> صبا به تهنیت پیر می فروش آمد <versel2> که موسم طرب و عیش و ناز و نوش آمد <linebreak>
<versel1> هوا مسیح نفس گشت و باد نافه گشای <versel2> درخت سبز شد و مرغ در خروش آمد <linebreak>
<versel1> تنور لاله چنان برفروخت باد بهار <versel2> که غنچه غرق عرق گشت و گل به جوش آمد <linebreak>
<versel1> به گوش هوش نیوش از من و به عشرت کوش <versel2> که این سخن سحر از هاتفم به گوش آمد <linebreak>
<versel1> ز فکر تفرقه بازآی تا شوی مجموع <versel2> به حکم آن که چو شد اهرمن سروش آمد <linebreak>
<versel1> ز مرغ صبح ندانم که سوسن آزاد <versel2> چه گوش کرد که با ده زبان خموش آمد <linebreak>
<versel1> چه جای صحبت نامحرم است مجلس انس <versel2> سر پیاله بپوشان که خرقه پوش آمد <linebreak>
<versel1> ز خانقاه به میخانه می رود حافظ <versel2> مگر ز مستی زهد ریا به هوش آمد <linebreak>
<versel1> سحرم دولت بیدار به بالین آمد <versel2> گفت برخیز که آن خسرو شیرین آمد <linebreak>
<versel1> قدحی درکش و سرخوش به تماشا بخرام <versel2> تا ببینی که نگارت به چه آیین آمد <linebreak>
<versel1> مژدگانی بده ای خلوتی نافه گشای <versel2> که ز صحرای ختن آهوی مشکین آمد <linebreak>
<versel1> گریه آبی به رخ سوختگان بازآورد <versel2> ناله فریادرس عاشق مسکین آمد <linebreak>
<versel1> مرغ دل باز هوادار کمان ابروییست <versel2> ای کبوتر نگران باش که شاهین آمد <linebreak>
<versel1> ساقیا می بده و غم مخور از دشمن و دوست <versel2> که به کام دل ما آن بشد و این آمد <linebreak>
<versel1> رسم بدعهدی ایام چو دید ابر بهار <versel2> گریه اش بر سمن و سنبل و نسرین آمد <linebreak>
<versel1> چون صبا گفته حافظ بشنید از بلبل <versel2> عنبرافشان به تماشای ریاحین آمد <linebreak>
<versel1> نه هر که چهره برافروخت دلبری داند <versel2> نه هر که آینه سازد سکندری داند <linebreak>
<versel1> نه هر که طرف کله کج نهاد و تند نشست <versel2> کلاه داری و آیین سروری داند <linebreak>
<versel1> تو بندگی چو گدایان به شرط مزد مکن <versel2> که دوست خود روش بنده پروری داند <linebreak>
<versel1> غلام همت آن رند عافیت سوزم <versel2> که در گداصفتی کیمیاگری داند <linebreak>
<versel1> وفا و عهد نکو باشد ار بیاموزی <versel2> وگرنه هر که تو بینی ستمگری داند <linebreak>
<versel1> بباختم دل دیوانه و ندانستم <versel2> که آدمی بچه ای شیوه پری داند <linebreak>
<versel1> هزار نکته باریکتر ز مو این جاست <versel2> نه هر که سر بتراشد قلندری داند <linebreak>
<versel1> مدار نقطه بینش ز خال توست مرا <versel2> که قدر گوهر یک دانه جوهری داند <linebreak>
<versel1> به قد و چهره هر آن کس که شاه خوبان شد <versel2> جهان بگیرد اگر دادگستری داند <linebreak>
<versel1> ز شعر دلکش حافظ کسی بود آگاه <versel2> که لطف طبع و سخن گفتن دری داند <linebreak>
<versel1> هر که شد محرم دل در حرم یار بماند <versel2> وان که این کار ندانست در انکار بماند <linebreak>
<versel1> اگر از پرده برون شد دل من عیب مکن <versel2> شکر ایزد که نه در پرده پندار بماند <linebreak>
<versel1> صوفیان واستدند از گرو می همه رخت <versel2> دلق ما بود که در خانه خمار بماند <linebreak>
<versel1> محتسب شیخ شد و فسق خود از یاد ببرد <versel2> قصه ماست که در هر سر بازار بماند <linebreak>
<versel1> هر می لعل کز آن دست بلورین ستدیم <versel2> آب حسرت شد و در چشم گهربار بماند <linebreak>
<versel1> جز دل من کز ازل تا به ابد عاشق رفت <versel2> جاودان کس نشنیدیم که در کار بماند <linebreak>
<versel1> گشت بیمار که چون چشم تو گردد نرگس <versel2> شیوه تو نشدش حاصل و بیمار بماند <linebreak>
<versel1> از صدای سخن عشق ندیدم خوشتر <versel2> یادگاری که در این گنبد دوار بماند <linebreak>
<versel1> داشتم دلقی و صد عیب مرا می پوشید <versel2> خرقه رهن می و مطرب شد و زنار بماند <linebreak>
<versel1> بر جمال تو چنان صورت چین حیران شد <versel2> که حدیثش همه جا در در و دیوار بماند <linebreak>
<versel1> به تماشاگه زلفش دل حافظ روزی <versel2> شد که بازآید و جاوید گرفتار بماند <linebreak>
<versel1> رسید مژده که ایام غم نخواهد ماند <versel2> چنان نماند چنین نیز هم نخواهد ماند <linebreak>
<versel1> من ار چه در نظر یار خاکسار شدم <versel2> رقیب نیز چنین محترم نخواهد ماند <linebreak>
<versel1> چو پرده دار به شمشیر می زند همه را <versel2> کسی مقیم حریم حرم نخواهد ماند <linebreak>
<versel1> چه جای شکر و شکایت ز نقش نیک و بد است <versel2> چو بر صحیفه هستی رقم نخواهد ماند <linebreak>
<versel1> سرود مجلس جمشید گفته اند این بود <versel2> که جام باده بیاور که جم نخواهد ماند <linebreak>
<versel1> غنیمتی شمر ای شمع وصل پروانه <versel2> که این معامله تا صبحدم نخواهد ماند <linebreak>
<versel1> توانگرا دل درویش خود به دست آور <versel2> که مخزن زر و گنج درم نخواهد ماند <linebreak>
<versel1> بدین رواق زبرجد نوشته اند به زر <versel2> که جز نکویی اهل کرم نخواهد ماند <linebreak>
<versel1> ز مهربانی جانان طمع مبر حافظ <versel2> که نقش جور و نشان ستم نخواهد ماند <linebreak>
<versel1> ای پسته تو خنده زده بر حدیث قند <versel2> مشتاقم از برای خدا یک شکر بخند <linebreak>
<versel1> طوبی ز قامت تو نیارد که دم زند <versel2> زین قصه بگذرم که سخن می شود بلند <linebreak>
<versel1> خواهی که برنخیزدت از دیده رود خون <versel2> دل در وفای صحبت رود کسان مبند <linebreak>
<versel1> گر جلوه می نمایی و گر طعنه می زنی <versel2> ما نیستیم معتقد شیخ خودپسند <linebreak>
<versel1> ز آشفتگی حال من آگاه کی شود <versel2> آن را که دل نگشت گرفتار این کمند <linebreak>
<versel1> بازار شوق گرم شد آن سروقد کجاست <versel2> تا جان خود بر آتش رویش کنم سپند <linebreak>
<versel1> جایی که یار ما به شکرخنده دم زند <versel2> ای پسته کیستی تو خدا را به خود مخند <linebreak>
<versel1> حافظ چو ترک غمزه ترکان نمی کنی <versel2> دانی کجاست جای تو خوارزم یا خجند <linebreak>
<versel1> بعد از این دست من و دامن آن سرو بلند <versel2> که به بالای چمان از بن و بیخم برکند <linebreak>
<versel1> حاجت مطرب و می نیست تو برقع بگشا <versel2> که به رقص آوردم آتش رویت چو سپند <linebreak>
<versel1> هیچ رویی نشود آینه حجله بخت <versel2> مگر آن روی که مالند در آن سم سمند <linebreak>
<versel1> گفتم اسرار غمت هر چه بود گو می باش <versel2> صبر از این بیش ندارم چه کنم تا کی و چند <linebreak>
<versel1> مکش آن آهوی مشکین مرا ای صیاد <versel2> شرم از آن چشم سیه دار و مبندش به کمند <linebreak>
<versel1> من خاکی که از این در نتوانم برخاست <versel2> از کجا بوسه زنم بر لب آن قصر بلند <linebreak>
<versel1> باز مستان دل از آن گیسوی مشکین حافظ <versel2> زان که دیوانه همان به که بود اندر بند <linebreak>
<versel1> حسب حالی ننوشتی و شد ایامی چند <versel2> محرمی کو که فرستم به تو پیغامی چند <linebreak>
<versel1> ما بدان مقصد عالی نتوانیم رسید <versel2> هم مگر پیش نهد لطف شما گامی چند <linebreak>
<versel1> چون می از خم به سبو رفت و گل افکند نقاب <versel2> فرصت عیش نگه دار و بزن جامی چند <linebreak>
<versel1> قند آمیخته با گل نه علاج دل ماست <versel2> بوسه ای چند برآمیز به دشنامی چند <linebreak>
<versel1> زاهد از کوچه رندان به سلامت بگذر <versel2> تا خرابت نکند صحبت بدنامی چند <linebreak>
<versel1> عیب می جمله چو گفتی هنرش نیز بگو <versel2> نفی حکمت مکن از بهر دل عامی چند <linebreak>
<versel1> ای گدایان خرابات خدا یار شماست <versel2> چشم انعام مدارید ز انعامی چند <linebreak>
<versel1> پیر میخانه چه خوش گفت به دردی کش خویش <versel2> که مگو حال دل سوخته با خامی چند <linebreak>
<versel1> حافظ از شوق رخ مهر فروغ تو بسوخت <versel2> کامگارا نظری کن سوی ناکامی چند <linebreak>
<versel1> دوش وقت سحر از غصه نجاتم دادند <versel2> واندر آن ظلمت شب آب حیاتم دادند <linebreak>
<versel1> بیخود از شعشعه پرتو ذاتم کردند <versel2> باده از جام تجلی صفاتم دادند <linebreak>
<versel1> چه مبارک سحری بود و چه فرخنده شبی <versel2> آن شب قدر که این تازه براتم دادند <linebreak>
<versel1> بعد از این روی من و آینه وصف جمال <versel2> که در آن جا خبر از جلوه ذاتم دادند <linebreak>
<versel1> من اگر کامروا گشتم و خوشدل چه عجب <versel2> مستحق بودم و این ها به زکاتم دادند <linebreak>
<versel1> هاتف آن روز به من مژده این دولت داد <versel2> که بدان جور و جفا صبر و ثباتم دادند <linebreak>
<versel1> این همه شهد و شکر کز سخنم می ریزد <versel2> اجر صبریست کز آن شاخ نباتم دادند <linebreak>
<versel1> همت حافظ و انفاس سحرخیزان بود <versel2> که ز بند غم ایام نجاتم دادند <linebreak>
<versel1> دوش دیدم که ملایک در میخانه زدند <versel2> گل آدم بسرشتند و به پیمانه زدند <linebreak>
<versel1> ساکنان حرم ستر و عفاف ملکوت <versel2> با من راه نشین باده مستانه زدند <linebreak>
<versel1> آسمان بار امانت نتوانست کشید <versel2> قرعه کار به نام من دیوانه زدند <linebreak>
<versel1> جنگ هفتاد و دو ملت همه را عذر بنه <versel2> چون ندیدند حقیقت ره افسانه زدند <linebreak>
<versel1> شکر ایزد که میان من و او صلح افتاد <versel2> صوفیان رقص کنان ساغر شکرانه زدند <linebreak>
<versel1> آتش آن نیست که از شعله او خندد شمع <versel2> آتش آن است که در خرمن پروانه زدند <linebreak>
<versel1> کس چو حافظ نگشاد از رخ اندیشه نقاب <versel2> تا سر زلف سخن را به قلم شانه زدند <linebreak>
<versel1> نقدها را بود آیا که عیاری گیرند <versel2> تا همه صومعه داران پی کاری گیرند <linebreak>
<versel1> مصلحت دید من آن است که یاران همه کار <versel2> بگذارند و خم طره یاری گیرند <linebreak>
<versel1> خوش گرفتند حریفان سر زلف ساقی <versel2> گر فلکشان بگذارد که قراری گیرند <linebreak>
<versel1> قوت بازوی پرهیز به خوبان مفروش <versel2> که در این خیل حصاری به سواری گیرند <linebreak>
<versel1> یا رب این بچه ترکان چه دلیرند به خون <versel2> که به تیر مژه هر لحظه شکاری گیرند <linebreak>
<versel1> رقص بر شعر تر و ناله نی خوش باشد <versel2> خاصه رقصی که در آن دست نگاری گیرند <linebreak>
<versel1> حافظ ابنای زمان را غم مسکینان نیست <versel2> زین میان گر بتوان به که کناری گیرند <linebreak>
<versel1> گر می فروش حاجت رندان روا کند <versel2> ایزد گنه ببخشد و دفع بلا کند <linebreak>
<versel1> ساقی به جام عدل بده باده تا گدا <versel2> غیرت نیاورد که جهان پربلا کند <linebreak>
<versel1> حقا کز این غمان برسد مژده امان <versel2> گر سالکی به عهد امانت وفا کند <linebreak>
<versel1> گر رنج پیش آید و گر راحت ای حکیم <versel2> نسبت مکن به غیر که این ها خدا کند <linebreak>
<versel1> در کارخانه ای که ره عقل و فضل نیست <versel2> فهم ضعیف رای فضولی چرا کند <linebreak>
<versel1> مطرب بساز پرده که کس بی اجل نمرد <versel2> وان کو نه این ترانه سراید خطا کند <linebreak>
<versel1> ما را که درد عشق و بلای خمار کشت <versel2> یا وصل دوست یا می صافی دوا کند <linebreak>
<versel1> جان رفت در سر می و حافظ به عشق سوخت <versel2> عیسی دمی کجاست که احیای ما کند <linebreak>
<versel1> دلا بسوز که سوز تو کارها بکند <versel2> نیاز نیم شبی دفع صد بلا بکند <linebreak>
<versel1> عتاب یار پری چهره عاشقانه بکش <versel2> که یک کرشمه تلافی صد جفا بکند <linebreak>
<versel1> ز ملک تا ملکوتش حجاب بردارند <versel2> هر آن که خدمت جام جهان نما بکند <linebreak>
<versel1> طبیب عشق مسیحادم است و مشفق لیک <versel2> چو درد در تو نبیند که را دوا بکند <linebreak>
<versel1> تو با خدای خود انداز کار و دل خوش دار <versel2> که رحم اگر نکند مدعی خدا بکند <linebreak>
<versel1> ز بخت خفته ملولم بود که بیداری <versel2> به وقت فاتحه صبح یک دعا بکند <linebreak>
<versel1> بسوخت حافظ و بویی به زلف یار نبرد <versel2> مگر دلالت این دولتش صبا بکند <linebreak>
<versel1> مرا به رندی و عشق آن فضول عیب کند <versel2> که اعتراض بر اسرار علم غیب کند <linebreak>
<versel1> کمال سر محبت ببین نه نقص گناه <versel2> که هر که بی هنر افتد نظر به عیب کند <linebreak>
<versel1> ز عطر حور بهشت آن نفس برآید بوی <versel2> که خاک میکده ما عبیر جیب کند <linebreak>
<versel1> چنان زند ره اسلام غمزه ساقی <versel2> که اجتناب ز صهبا مگر صهیب کند <linebreak>
<versel1> کلید گنج سعادت قبول اهل دل است <versel2> مباد آن که در این نکته شک و ریب کند <linebreak>
<versel1> شبان وادی ایمن گهی رسد به مراد <versel2> که چند سال به جان خدمت شعیب کند <linebreak>
<versel1> ز دیده خون بچکاند فسانه حافظ <versel2> چو یاد وقت زمان شباب و شیب کند <linebreak>
<versel1> طایر دولت اگر باز گذاری بکند <versel2> یار بازآید و با وصل قراری بکند <linebreak>
<versel1> دیده را دستگه در و گهر گر چه نماند <versel2> بخورد خونی و تدبیر نثاری بکند <linebreak>
<versel1> دوش گفتم بکند لعل لبش چاره من <versel2> هاتف غیب ندا داد که آری بکند <linebreak>
<versel1> کس نیارد بر او دم زند از قصه ما <versel2> مگرش باد صبا گوش گذاری بکند <linebreak>
<versel1> داده ام باز نظر را به تذروی پرواز <versel2> بازخواند مگرش نقش و شکاری بکند <linebreak>
<versel1> شهر خالیست ز عشاق بود کز طرفی <versel2> مردی از خویش برون آید و کاری بکند <linebreak>
<versel1> کو کریمی که ز بزم طربش غمزده ای <versel2> جرعه ای درکشد و دفع خماری بکند <linebreak>
<versel1> یا وفا یا خبر وصل تو یا مرگ رقیب <versel2> بود آیا که فلک زین دو سه کاری بکند <linebreak>
<versel1> حافظا گر نروی از در او هم روزی <versel2> گذری بر سرت از گوشه کناری بکند <linebreak>
<versel1> کلک مشکین تو روزی که ز ما یاد کند <versel2> ببرد اجر دو صد بنده که آزاد کند <linebreak>
<versel1> قاصد منزل سلمی که سلامت بادش <versel2> چه شود گر به سلامی دل ما شاد کند <linebreak>
<versel1> امتحان کن که بسی گنج مرادت بدهند <versel2> گر خرابی چو مرا لطف تو آباد کند <linebreak>
<versel1> یا رب اندر دل آن خسرو شیرین انداز <versel2> که به رحمت گذری بر سر فرهاد کند <linebreak>
<versel1> شاه را به بود از طاعت صدساله و زهد <versel2> قدر یک ساعته عمری که در او داد کند <linebreak>
<versel1> حالیا عشوه ناز تو ز بنیادم برد <versel2> تا دگرباره حکیمانه چه بنیاد کند <linebreak>
<versel1> گوهر پاک تو از مدحت ما مستغنیست <versel2> فکر مشاطه چه با حسن خداداد کند <linebreak>
<versel1> ره نبردیم به مقصود خود اندر شیراز <versel2> خرم آن روز که حافظ ره بغداد کند <linebreak>
<versel1> آن کیست کز روی کرم با ما وفاداری کند <versel2> بر جای بدکاری چو من یک دم نکوکاری کند <linebreak>
<versel1> اول به بانگ نای و نی آرد به دل پیغام وی <versel2> وان گه به یک پیمانه می با من وفاداری کند <linebreak>
<versel1> دلبر که جان فرسود از او کام دلم نگشود از او <versel2> نومید نتوان بود از او باشد که دلداری کند <linebreak>
<versel1> گفتم گره نگشوده ام زان طره تا من بوده ام <versel2> گفتا منش فرموده ام تا با تو طراری کند <linebreak>
<versel1> پشمینه پوش تندخو از عشق نشنیده است بو <versel2> از مستیش رمزی بگو تا ترک هشیاری کند <linebreak>
<versel1> چون من گدای بی نشان مشکل بود یاری چنان <versel2> سلطان کجا عیش نهان با رند بازاری کند <linebreak>
<versel1> زان طره پرپیچ و خم سهل است اگر بینم ستم <versel2> از بند و زنجیرش چه غم هر کس که عیاری کند <linebreak>
<versel1> شد لشکر غم بی عدد از بخت می خواهم مدد <versel2> تا فخر دین عبدالصمد باشد که غمخواری کند <linebreak>
<versel1> با چشم پرنیرنگ او حافظ مکن آهنگ او <versel2> کان طره شبرنگ او بسیار طراری کند <linebreak>
<versel1> سرو چمان من چرا میل چمن نمی کند <versel2> همدم گل نمی شود یاد سمن نمی کند <linebreak>
<versel1> دی گله ای ز طره اش کردم و از سر فسوس <versel2> گفت که این سیاه کج گوش به من نمی کند <linebreak>
<versel1> تا دل هرزه گرد من رفت به چین زلف او <versel2> زان سفر دراز خود عزم وطن نمی کند <linebreak>
<versel1> پیش کمان ابرویش لابه همی کنم ولی <versel2> گوش کشیده است از آن گوش به من نمی کند <linebreak>
<versel1> با همه عطف عطر دامنت آیدم از صبا عجب <versel2> کز گذر تو خاک را مشک ختن نمی کند <linebreak>
<versel1> چون ز نسیم می شود زلف بنفشه پرشکن <versel2> وه که دلم چه یاد از آن عهدشکن نمی کند <linebreak>
<versel1> دل به امید روی او همدم جان نمی شود <versel2> جان به هوای کوی او خدمت تن نمی کند <linebreak>
<versel1> ساقی سیم ساق من گر همه درد می دهد <versel2> کیست که تن چو جام می جمله دهن نمی کند <linebreak>
<versel1> دستخوش جفا مکن آب رخم که فیض ابر <versel2> بی مدد سرشک من در عدن نمی کند <linebreak>
<versel1> کشته غمزه تو شد حافظ ناشنیده پند <versel2> تیغ سزاست هر که را درد سخن نمی کند <linebreak>
<versel1> در نظربازی ما بی خبران حیرانند <versel2> من چنینم که نمودم دگر ایشان دانند <linebreak>
<versel1> عاقلان نقطه پرگار وجودند ولی <versel2> عشق داند که در این دایره سرگردانند <linebreak>
<versel1> جلوه گاه رخ او دیده من تنها نیست <versel2> ماه و خورشید همین آینه می گردانند <linebreak>
<versel1> عهد ما با لب شیرین دهنان بست خدا <versel2> ما همه بنده و این قوم خداوندانند <linebreak>
<versel1> مفلسانیم و هوای می و مطرب داریم <versel2> آه اگر خرقه پشمین به گرو نستانند <linebreak>
<versel1> وصل خورشید به شبپره اعمی نرسد <versel2> که در آن آینه صاحب نظران حیرانند <linebreak>
<versel1> لاف عشق و گله از یار زهی لاف دروغ <versel2> عشقبازان چنین مستحق هجرانند <linebreak>
<versel1> مگرم چشم سیاه تو بیاموزد کار <versel2> ور نه مستوری و مستی همه کس نتوانند <linebreak>
<versel1> گر به نزهتگه ارواح برد بوی تو باد <versel2> عقل و جان گوهر هستی به نثار افشانند <linebreak>
<versel1> زاهد ار رندی حافظ نکند فهم چه شد <versel2> دیو بگریزد از آن قوم که قرآن خوانند <linebreak>
<versel1> گر شوند آگه از اندیشه ما مغبچگان <versel2> بعد از این خرقه صوفی به گرو نستانند <linebreak>
<versel1> سمن بویان غبار غم چو بنشینند بنشانند <versel2> پری رویان قرار از دل چو بستیزند بستانند <linebreak>
<versel1> به فتراک جفا دل ها چو بربندند بربندند <versel2> ز زلف عنبرین جان ها چو بگشایند بفشانند <linebreak>
<versel1> به عمری یک نفس با ما چو بنشینند برخیزند <versel2> نهال شوق در خاطر چو برخیزند بنشانند <linebreak>
<versel1> سرشک گوشه گیران را چو دریابند در یابند <versel2> رخ مهر از سحرخیزان نگردانند اگر دانند <linebreak>
<versel1> ز چشمم لعل رمانی چو می خندند می بارند <versel2> ز رویم راز پنهانی چو می بینند می خوانند <linebreak>
<versel1> دوای درد عاشق را کسی کو سهل پندارد <versel2> ز فکر آنان که در تدبیر درمانند در مانند <linebreak>
<versel1> چو منصور از مراد آنان که بردارند بر دارند <versel2> بدین درگاه حافظ را چو می خوانند می رانند <linebreak>
<versel1> در این حضرت چو مشتاقان نیاز آرند ناز آرند <versel2> که با این درد اگر دربند درمانند درمانند <linebreak>
<versel1> غلام نرگس مست تو تاجدارانند <versel2> خراب باده لعل تو هوشیارانند <linebreak>
<versel1> تو را صبا و مرا آب دیده شد غماز <versel2> و گر نه عاشق و معشوق رازدارانند <linebreak>
<versel1> ز زیر زلف دوتا چون گذر کنی بنگر <versel2> که از یمین و یسارت چه سوگوارانند <linebreak>
<versel1> گذار کن چو صبا بر بنفشه زار و ببین <versel2> که از تطاول زلفت چه بی قرارانند <linebreak>
<versel1> نصیب ماست بهشت ای خداشناس برو <versel2> که مستحق کرامت گناهکارانند <linebreak>
<versel1> نه من بر آن گل عارض غزل سرایم و بس <versel2> که عندلیب تو از هر طرف هزارانند <linebreak>
<versel1> تو دستگیر شو ای خضر پی خجسته که من <versel2> پیاده می روم و همرهان سوارانند <linebreak>
<versel1> بیا به میکده و چهره ارغوانی کن <versel2> مرو به صومعه کان جا سیاه کارانند <linebreak>
<versel1> خلاص حافظ از آن زلف تابدار مباد <versel2> که بستگان کمند تو رستگارانند <linebreak>
<versel1> آنان که خاک را به نظر کیمیا کنند <versel2> آیا بود که گوشه چشمی به ما کنند <linebreak>
<versel1> دردم نهفته به ز طبیبان مدعی <versel2> باشد که از خزانه غیبم دوا کنند <linebreak>
<versel1> معشوق چون نقاب ز رخ در نمی کشد <versel2> هر کس حکایتی به تصور چرا کنند <linebreak>
<versel1> چون حسن عاقبت نه به رندی و زاهدیست <versel2> آن به که کار خود به عنایت رها کنند <linebreak>
<versel1> بی معرفت مباش که در من یزید عشق <versel2> اهل نظر معامله با آشنا کنند <linebreak>
<versel1> حالی درون پرده بسی فتنه می رود <versel2> تا آن زمان که پرده برافتد چه ها کنند <linebreak>
<versel1> گر سنگ از این حدیث بنالد عجب مدار <versel2> صاحب دلان حکایت دل خوش ادا کنند <linebreak>
<versel1> می خور که صد گناه ز اغیار در حجاب <versel2> بهتر ز طاعتی که به روی و ریا کنند <linebreak>
<versel1> پیراهنی که آید از او بوی یوسفم <versel2> ترسم برادران غیورش قبا کنند <linebreak>
<versel1> بگذر به کوی میکده تا زمره حضور <versel2> اوقات خود ز بهر تو صرف دعا کنند <linebreak>
<versel1> پنهان ز حاسدان به خودم خوان که منعمان <versel2> خیر نهان برای رضای خدا کنند <linebreak>
<versel1> حافظ دوام وصل میسر نمی شود <versel2> شاهان کم التفات به حال گدا کنند <linebreak>
<versel1> شاهدان گر دلبری زین سان کنند <versel2> زاهدان را رخنه در ایمان کنند <linebreak>
<versel1> هر کجا آن شاخ نرگس بشکفد <versel2> گلرخانش دیده نرگسدان کنند <linebreak>
<versel1> ای جوان سروقد گویی ببر <versel2> پیش از آن کز قامتت چوگان کنند <linebreak>
<versel1> عاشقان را بر سر خود حکم نیست <versel2> هر چه فرمان تو باشد آن کنند <linebreak>
<versel1> پیش چشمم کمتر است از قطره ای <versel2> این حکایت ها که از طوفان کنند <linebreak>
<versel1> یار ما چون گیرد آغاز سماع <versel2> قدسیان بر عرش دست افشان کنند <linebreak>
<versel1> مردم چشمم به خون آغشته شد <versel2> در کجا این ظلم بر انسان کنند <linebreak>
<versel1> خوش برآ با غصه ای دل کاهل راز <versel2> عیش خوش در بوته هجران کنند <linebreak>
<versel1> سر مکش حافظ ز آه نیم شب <versel2> تا چو صبحت آینه رخشان کنند <linebreak>
<versel1> گفتم کی ام دهان و لبت کامران کنند <versel2> گفتا به چشم هر چه تو گویی چنان کنند <linebreak>
<versel1> گفتم خراج مصر طلب می کند لبت <versel2> گفتا در این معامله کمتر زیان کنند <linebreak>
<versel1> گفتم به نقطه دهنت خود که برد راه <versel2> گفت این حکایتیست که با نکته دان کنند <linebreak>
<versel1> گفتم صنم پرست مشو با صمد نشین <versel2> گفتا به کوی عشق هم این و هم آن کنند <linebreak>
<versel1> گفتم هوای میکده غم می برد ز دل <versel2> گفتا خوش آن کسان که دلی شادمان کنند <linebreak>
<versel1> گفتم شراب و خرقه نه آیین مذهب است <versel2> گفت این عمل به مذهب پیر مغان کنند <linebreak>
<versel1> گفتم ز لعل نوش لبان پیر را چه سود <versel2> گفتا به بوسه شکرینش جوان کنند <linebreak>
<versel1> گفتم که خواجه کی به سر حجله می رود <versel2> گفت آن زمان که مشتری و مه قران کنند <linebreak>
<versel1> گفتم دعای دولت او ورد حافظ است <versel2> گفت این دعا ملایک هفت آسمان کنند <linebreak>
<versel1> واعظان کاین جلوه در محراب و منبر می کنند <versel2> چون به خلوت می روند آن کار دیگر می کنند <linebreak>
<versel1> مشکلی دارم ز دانشمند مجلس بازپرس <versel2> توبه فرمایان چرا خود توبه کمتر می کنند <linebreak>
<versel1> گوییا باور نمی دارند روز داوری <versel2> کاین همه قلب و دغل در کار داور می کنند <linebreak>
<versel1> یا رب این نودولتان را با خر خودشان نشان <versel2> کاین همه ناز از غلام ترک و استر می کنند <linebreak>
<versel1> ای گدای خانقه برجه که در دیر مغان <versel2> می دهند آبی که دل ها را توانگر می کنند <linebreak>
<versel1> حسن بی پایان او چندان که عاشق می کشد <versel2> زمره دیگر به عشق از غیب سر بر می کنند <linebreak>
<versel1> بر در میخانه عشق ای ملک تسبیح گوی <versel2> کاندر آن جا طینت آدم مخمر می کنند <linebreak>
<versel1> صبحدم از عرش می آمد خروشی عقل گفت <versel2> قدسیان گویی که شعر حافظ از بر می کنند <linebreak>
<versel1> دانی که چنگ و عود چه تقریر می کنند <versel2> پنهان خورید باده که تعزیر می کنند <linebreak>
<versel1> ناموس عشق و رونق عشاق می برند <versel2> عیب جوان و سرزنش پیر می کنند <linebreak>
<versel1> جز قلب تیره هیچ نشد حاصل و هنوز <versel2> باطل در این خیال که اکسیر می کنند <linebreak>
<versel1> گویند رمز عشق مگویید و مشنوید <versel2> مشکل حکایتیست که تقریر می کنند <linebreak>
<versel1> ما از برون در شده مغرور صد فریب <versel2> تا خود درون پرده چه تدبیر می کنند <linebreak>
<versel1> تشویش وقت پیر مغان می دهند باز <versel2> این سالکان نگر که چه با پیر می کنند <linebreak>
<versel1> صد ملک دل به نیم نظر می توان خرید <versel2> خوبان در این معامله تقصیر می کنند <linebreak>
<versel1> قومی به جد و جهد نهادند وصل دوست <versel2> قومی دگر حواله به تقدیر می کنند <linebreak>
<versel1> فی الجمله اعتماد مکن بر ثبات دهر <versel2> کاین کارخانه ایست که تغییر می کنند <linebreak>
<versel1> می خور که شیخ و حافظ و مفتی و محتسب <versel2> چون نیک بنگری همه تزویر می کنند <linebreak>
<versel1> شراب بی غش و ساقی خوش دو دام رهند <versel2> که زیرکان جهان از کمندشان نرهند <linebreak>
<versel1> من ار چه عاشقم و رند و مست و نامه سیاه <versel2> هزار شکر که یاران شهر بی گنهند <linebreak>
<versel1> جفا نه پیشه درویشیست و راهروی <versel2> بیار باده که این سالکان نه مرد رهند <linebreak>
<versel1> مبین حقیر گدایان عشق را کاین قوم <versel2> شهان بی کمر و خسروان بی کلهند <linebreak>
<versel1> به هوش باش که هنگام باد استغنا <versel2> هزار خرمن طاعت به نیم جو ننهند <linebreak>
<versel1> مکن که کوکبه دلبری شکسته شود <versel2> چو بندگان بگریزند و چاکران بجهند <linebreak>
<versel1> غلام همت دردی کشان یک رنگم <versel2> نه آن گروه که ازرق لباس و دل سیهند <linebreak>
<versel1> قدم منه به خرابات جز به شرط ادب <versel2> که سالکان درش محرمان پادشهند <linebreak>
<versel1> جناب عشق بلند است همتی حافظ <versel2> که عاشقان ره بی همتان به خود ندهند <linebreak>
<versel1> بود آیا که در میکده ها بگشایند <versel2> گره از کار فروبسته ما بگشایند <linebreak>
<versel1> اگر از بهر دل زاهد خودبین بستند <versel2> دل قوی دار که از بهر خدا بگشایند <linebreak>
<versel1> به صفای دل رندان صبوحی زدگان <versel2> بس در بسته به مفتاح دعا بگشایند <linebreak>
<versel1> نامه تعزیت دختر رز بنویسید <versel2> تا همه مغبچگان زلف دوتا بگشایند <linebreak>
<versel1> گیسوی چنگ ببرید به مرگ می ناب <versel2> تا حریفان همه خون از مژه ها بگشایند <linebreak>
<versel1> در میخانه ببستند خدایا مپسند <versel2> که در خانه تزویر و ریا بگشایند <linebreak>
<versel1> حافظ این خرقه که داری تو ببینی فردا <versel2> که چه زنار ز زیرش به دغا بگشایند <linebreak>
<versel1> سال ها دفتر ما در گرو صهبا بود <versel2> رونق میکده از درس و دعای ما بود <linebreak>
<versel1> نیکی پیر مغان بین که چو ما بدمستان <versel2> هر چه کردیم به چشم کرمش زیبا بود <linebreak>
<versel1> دفتر دانش ما جمله بشویید به می <versel2> که فلک دیدم و در قصد دل دانا بود <linebreak>
<versel1> از بتان آن طلب ار حسن شناسی ای دل <versel2> کاین کسی گفت که در علم نظر بینا بود <linebreak>
<versel1> دل چو پرگار به هر سو دورانی می کرد <versel2> و اندر آن دایره سرگشته پابرجا بود <linebreak>
<versel1> مطرب از درد محبت عملی می پرداخت <versel2> که حکیمان جهان را مژه خون پالا بود <linebreak>
<versel1> می شکفتم ز طرب زان که چو گل بر لب جوی <versel2> بر سرم سایه آن سرو سهی بالا بود <linebreak>
<versel1> پیر گلرنگ من اندر حق ازرق پوشان <versel2> رخصت خبث نداد ار نه حکایت ها بود <linebreak>
<versel1> قلب اندوده حافظ بر او خرج نشد <versel2> کاین معامل به همه عیب نهان بینا بود <linebreak>
<versel1> یاد باد آن که نهانت نظری با ما بود <versel2> رقم مهر تو بر چهره ما پیدا بود <linebreak>
<versel1> یاد باد آن که چو چشمت به عتابم می کشت <versel2> معجز عیسویت در لب شکرخا بود <linebreak>
<versel1> یاد باد آن که صبوحی زده در مجلس انس <versel2> جز من و یار نبودیم و خدا با ما بود <linebreak>
<versel1> یاد باد آن که رخت شمع طرب می افروخت <versel2> وین دل سوخته پروانه ناپروا بود <linebreak>
<versel1> یاد باد آن که در آن بزمگه خلق و ادب <versel2> آن که او خنده مستانه زدی صهبا بود <linebreak>
<versel1> یاد باد آن که چو یاقوت قدح خنده زدی <versel2> در میان من و لعل تو حکایت ها بود <linebreak>
<versel1> یاد باد آن که نگارم چو کمر بربستی <versel2> در رکابش مه نو پیک جهان پیما بود <linebreak>
<versel1> یاد باد آن که خرابات نشین بودم و مست <versel2> وآنچه در مسجدم امروز کم است آنجا بود <linebreak>
<versel1> یاد باد آن که به اصلاح شما می شد راست <versel2> نظم هر گوهر ناسفته که حافظ را بود <linebreak>
<versel1> تا ز میخانه و می نام و نشان خواهد بود <versel2> سر ما خاک ره پیر مغان خواهد بود <linebreak>
<versel1> حلقه پیر مغان از ازلم در گوش است <versel2> بر همانیم که بودیم و همان خواهد بود <linebreak>
<versel1> بر سر تربت ما چون گذری همت خواه <versel2> که زیارتگه رندان جهان خواهد بود <linebreak>
<versel1> برو ای زاهد خودبین که ز چشم من و تو <versel2> راز این پرده نهان است و نهان خواهد بود <linebreak>
<versel1> ترک عاشق کش من مست برون رفت امروز <versel2> تا دگر خون که از دیده روان خواهد بود <linebreak>
<versel1> چشمم آن دم که ز شوق تو نهد سر به لحد <versel2> تا دم صبح قیامت نگران خواهد بود <linebreak>
<versel1> بخت حافظ گر از این گونه مدد خواهد کرد <versel2> زلف معشوقه به دست دگران خواهد بود <linebreak>
<versel1> پیش از اینت بیش از این اندیشه عشاق بود <versel2> مهرورزی تو با ما شهره آفاق بود <linebreak>
<versel1> یاد باد آن صحبت شب ها که با نوشین لبان <versel2> بحث سر عشق و ذکر حلقه عشاق بود <linebreak>
<versel1> پیش از این کاین سقف سبز و طاق مینا برکشند <versel2> منظر چشم مرا ابروی جانان طاق بود <linebreak>
<versel1> از دم صبح ازل تا آخر شام ابد <versel2> دوستی و مهر بر یک عهد و یک میثاق بود <linebreak>
<versel1> سایه معشوق اگر افتاد بر عاشق چه شد <versel2> ما به او محتاج بودیم او به ما مشتاق بود <linebreak>
<versel1> حسن مه رویان مجلس گر چه دل می برد و دین <versel2> بحث ما در لطف طبع و خوبی اخلاق بود <linebreak>
<versel1> بر در شاهم گدایی نکته ای در کار کرد <versel2> گفت بر هر خوان که بنشستم خدا رزاق بود <linebreak>
<versel1> رشته تسبیح اگر بگسست معذورم بدار <versel2> دستم اندر دامن ساقی سیمین ساق بود <linebreak>
<versel1> در شب قدر ار صبوحی کرده ام عیبم مکن <versel2> سرخوش آمد یار و جامی بر کنار طاق بود <linebreak>
<versel1> شعر حافظ در زمان آدم اندر باغ خلد <versel2> دفتر نسرین و گل را زینت اوراق بود <linebreak>
<versel1> یاد باد آن که سر کوی توام منزل بود <versel2> دیده را روشنی از خاک درت حاصل بود <linebreak>
<versel1> راست چون سوسن و گل از اثر صحبت پاک <versel2> بر زبان بود مرا آن چه تو را در دل بود <linebreak>
<versel1> دل چو از پیر خرد نقل معانی می کرد <versel2> عشق می گفت به شرح آن چه بر او مشکل بود <linebreak>
<versel1> آه از آن جور و تطاول که در این دامگه است <versel2> آه از آن سوز و نیازی که در آن محفل بود <linebreak>
<versel1> در دلم بود که بی دوست نباشم هرگز <versel2> چه توان کرد که سعی من و دل باطل بود <linebreak>
<versel1> دوش بر یاد حریفان به خرابات شدم <versel2> خم می دیدم خون در دل و پا در گل بود <linebreak>
<versel1> بس بگشتم که بپرسم سبب درد فراق <versel2> مفتی عقل در این مسیله لایعقل بود <linebreak>
<versel1> راستی خاتم فیروزه بواسحاقی <versel2> خوش درخشید ولی دولت مستعجل بود <linebreak>
<versel1> دیدی آن قهقهه کبک خرامان حافظ <versel2> که ز سرپنجه شاهین قضا غافل بود <linebreak>
<versel1> خستگان را چو طلب باشد و قوت نبود <versel2> گر تو بیداد کنی شرط مروت نبود <linebreak>
<versel1> ما جفا از تو ندیدیم و تو خود نپسندی <versel2> آنچه در مذهب ارباب طریقت نبود <linebreak>
<versel1> خیره آن دیده که آبش نبرد گریه عشق <versel2> تیره آن دل که در او شمع محبت نبود <linebreak>
<versel1> دولت از مرغ همایون طلب و سایه او <versel2> زان که با زاغ و زغن شهپر دولت نبود <linebreak>
<versel1> گر مدد خواستم از پیر مغان عیب مکن <versel2> شیخ ما گفت که در صومعه همت نبود <linebreak>
<versel1> چون طهارت نبود کعبه و بتخانه یکیست <versel2> نبود خیر در آن خانه که عصمت نبود <linebreak>
<versel1> حافظا علم و ادب ورز که در مجلس شاه <versel2> هر که را نیست ادب لایق صحبت نبود <linebreak>
<versel1> قتل این خسته به شمشیر تو تقدیر نبود <versel2> ور نه هیچ از دل بی رحم تو تقصیر نبود <linebreak>
<versel1> من دیوانه چو زلف تو رها می کردم <versel2> هیچ لایق ترم از حلقه زنجیر نبود <linebreak>
<versel1> یا رب این آینه حسن چه جوهر دارد <versel2> که در او آه مرا قوت تاثیر نبود <linebreak>
<versel1> سر ز حسرت به در میکده ها برکردم <versel2> چون شناسای تو در صومعه یک پیر نبود <linebreak>
<versel1> نازنین تر ز قدت در چمن ناز نرست <versel2> خوش تر از نقش تو در عالم تصویر نبود <linebreak>
<versel1> تا مگر همچو صبا باز به کوی تو رسم <versel2> حاصلم دوش به جز ناله شبگیر نبود <linebreak>
<versel1> آن کشیدم ز تو ای آتش هجران که چو شمع <versel2> جز فنای خودم از دست تو تدبیر نبود <linebreak>
<versel1> آیتی بود عذاب انده حافظ بی تو <versel2> که بر هیچ کسش حاجت تفسیر نبود <linebreak>
<versel1> دوش در حلقه ما قصه گیسوی تو بود <versel2> تا دل شب سخن از سلسله موی تو بود <linebreak>
<versel1> دل که از ناوک مژگان تو در خون می گشت <versel2> باز مشتاق کمانخانه ابروی تو بود <linebreak>
<versel1> هم عفاالله صبا کز تو پیامی می داد <versel2> ور نه در کس نرسیدیم که از کوی تو بود <linebreak>
<versel1> عالم از شور و شر عشق خبر هیچ نداشت <versel2> فتنه انگیز جهان غمزه جادوی تو بود <linebreak>
<versel1> من سرگشته هم از اهل سلامت بودم <versel2> دام راهم شکن طره هندوی تو بود <linebreak>
<versel1> بگشا بند قبا تا بگشاید دل من <versel2> که گشادی که مرا بود ز پهلوی تو بود <linebreak>
<versel1> به وفای تو که بر تربت حافظ بگذر <versel2> کز جهان می شد و در آرزوی روی تو بود <linebreak>
<versel1> دوش می آمد و رخساره برافروخته بود <versel2> تا کجا باز دل غمزده ای سوخته بود <linebreak>
<versel1> رسم عاشق کشی و شیوه شهرآشوبی <versel2> جامه ای بود که بر قامت او دوخته بود <linebreak>
<versel1> جان عشاق سپند رخ خود می دانست <versel2> و آتش چهره بدین کار برافروخته بود <linebreak>
<versel1> گر چه می گفت که زارت بکشم می دیدم <versel2> که نهانش نظری با من دلسوخته بود <linebreak>
<versel1> کفر زلفش ره دین می زد و آن سنگین دل <versel2> در پی اش مشعلی از چهره برافروخته بود <linebreak>
<versel1> دل بسی خون به کف آورد ولی دیده بریخت <versel2> الله الله که تلف کرد و که اندوخته بود <linebreak>
<versel1> یار مفروش به دنیا که بسی سود نکرد <versel2> آن که یوسف به زر ناسره بفروخته بود <linebreak>
<versel1> گفت و خوش گفت برو خرقه بسوزان حافظ <versel2> یا رب این قلب شناسی ز که آموخته بود <linebreak>
<versel1> یک دو جامم دی سحرگه اتفاق افتاده بود <versel2> وز لب ساقی شرابم در مذاق افتاده بود <linebreak>
<versel1> از سر مستی دگر با شاهد عهد شباب <versel2> رجعتی می خواستم لیکن طلاق افتاده بود <linebreak>
<versel1> در مقامات طریقت هر کجا کردیم سیر <versel2> عافیت را با نظربازی فراق افتاده بود <linebreak>
<versel1> ساقیا جام دمادم ده که در سیر طریق <versel2> هر که عاشق وش نیامد در نفاق افتاده بود <linebreak>
<versel1> ای معبر مژده ای فرما که دوشم آفتاب <versel2> در شکرخواب صبوحی هم وثاق افتاده بود <linebreak>
<versel1> نقش می بستم که گیرم گوشه ای زان چشم مست <versel2> طاقت و صبر از خم ابروش طاق افتاده بود <linebreak>
<versel1> گر نکردی نصرت دین شاه یحیی از کرم <versel2> کار ملک و دین ز نظم و اتساق افتاده بود <linebreak>
<versel1> حافظ آن ساعت که این نظم پریشان می نوشت <versel2> طایر فکرش به دام اشتیاق افتاده بود <linebreak>
<versel1> گوهر مخزن اسرار همان است که بود <versel2> حقه مهر بدان مهر و نشان است که بود <linebreak>
<versel1> عاشقان زمره ارباب امانت باشند <versel2> لاجرم چشم گهربار همان است که بود <linebreak>
<versel1> از صبا پرس که ما را همه شب تا دم صبح <versel2> بوی زلف تو همان مونس جان است که بود <linebreak>
<versel1> طالب لعل و گهر نیست وگرنه خورشید <versel2> همچنان در عمل معدن و کان است که بود <linebreak>
<versel1> کشته غمزه خود را به زیارت دریاب <versel2> زان که بیچاره همان دل نگران است که بود <linebreak>
<versel1> رنگ خون دل ما را که نهان می داری <versel2> همچنان در لب لعل تو عیان است که بود <linebreak>
<versel1> زلف هندوی تو گفتم که دگر ره نزند <versel2> سال ها رفت و بدان سیرت و سان است که بود <linebreak>
<versel1> حافظا بازنما قصه خونابه چشم <versel2> که بر این چشمه همان آب روان است که بود <linebreak>
<versel1> دیدم به خواب خوش که به دستم پیاله بود <versel2> تعبیر رفت و کار به دولت حواله بود <linebreak>
<versel1> چل سال رنج و غصه کشیدیم و عاقبت <versel2> تدبیر ما به دست شراب دوساله بود <linebreak>
<versel1> آن نافه مراد که می خواستم ز بخت <versel2> در چین زلف آن بت مشکین کلاله بود <linebreak>
<versel1> از دست برده بود خمار غمم سحر <versel2> دولت مساعد آمد و می در پیاله بود <linebreak>
<versel1> بر آستان میکده خون می خورم مدام <versel2> روزی ما ز خوان قدر این نواله بود <linebreak>
<versel1> هر کو نکاشت مهر و ز خوبی گلی نچید <versel2> در رهگذار باد نگهبان لاله بود <linebreak>
<versel1> بر طرف گلشنم گذر افتاد وقت صبح <versel2> آن دم که کار مرغ سحر آه و ناله بود <linebreak>
<versel1> دیدیم شعر دلکش حافظ به مدح شاه <versel2> یک بیت از این قصیده به از صد رساله بود <linebreak>
<versel1> آن شاه تندحمله که خورشید شیرگیر <versel2> پیشش به روز معرکه کمتر غزاله بود <linebreak>
<versel1> به کوی میکده یا رب سحر چه مشغله بود <versel2> که جوش شاهد و ساقی و شمع و مشعله بود <linebreak>
<versel1> حدیث عشق که از حرف و صوت مستغنیست <versel2> به ناله دف و نی در خروش و ولوله بود <linebreak>
<versel1> مباحثی که در آن مجلس جنون می رفت <versel2> ورای مدرسه و قال و قیل مسیله بود <linebreak>
<versel1> دل از کرشمه ساقی به شکر بود ولی <versel2> ز نامساعدی بختش اندکی گله بود <linebreak>
<versel1> قیاس کردم و آن چشم جادوانه مست <versel2> هزار ساحر چون سامریش در گله بود <linebreak>
<versel1> بگفتمش به لبم بوسه ای حوالت کن <versel2> به خنده گفت کی ات با من این معامله بود <linebreak>
<versel1> ز اخترم نظری سعد در ره است که دوش <versel2> میان ماه و رخ یار من مقابله بود <linebreak>
<versel1> دهان یار که درمان درد حافظ داشت <versel2> فغان که وقت مروت چه تنگ حوصله بود <linebreak>
<versel1> آن یار کز او خانه ما جای پری بود <versel2> سر تا قدمش چون پری از عیب بری بود <linebreak>
<versel1> دل گفت فروکش کنم این شهر به بویش <versel2> بیچاره ندانست که یارش سفری بود <linebreak>
<versel1> تنها نه ز راز دل من پرده برافتاد <versel2> تا بود فلک شیوه او پرده دری بود <linebreak>
<versel1> منظور خردمند من آن ماه که او را <versel2> با حسن ادب شیوه صاحب نظری بود <linebreak>
<versel1> از چنگ منش اختر بدمهر به در برد <versel2> آری چه کنم دولت دور قمری بود <linebreak>
<versel1> عذری بنه ای دل که تو درویشی و او را <versel2> در مملکت حسن سر تاجوری بود <linebreak>
<versel1> اوقات خوش آن بود که با دوست به سر رفت <versel2> باقی همه بی حاصلی و بی خبری بود <linebreak>
<versel1> خوش بود لب آب و گل و سبزه و نسرین <versel2> افسوس که آن گنج روان رهگذری بود <linebreak>
<versel1> خود را بکش ای بلبل از این رشک که گل را <versel2> با باد صبا وقت سحر جلوه گری بود <linebreak>
<versel1> هر گنج سعادت که خدا داد به حافظ <versel2> از یمن دعای شب و ورد سحری بود <linebreak>
<versel1> مسلمانان مرا وقتی دلی بود <versel2> که با وی گفتمی گر مشکلی بود <linebreak>
<versel1> به گردابی چو می افتادم از غم <versel2> به تدبیرش امید ساحلی بود <linebreak>
<versel1> دلی همدرد و یاری مصلحت بین <versel2> که استظهار هر اهل دلی بود <linebreak>
<versel1> ز من ضایع شد اندر کوی جانان <versel2> چه دامنگیر یا رب منزلی بود <linebreak>
<versel1> هنر بی عیب حرمان نیست لیکن <versel2> ز من محروم تر کی سایلی بود <linebreak>
<versel1> بر این جان پریشان رحمت آرید <versel2> که وقتی کاردانی کاملی بود <linebreak>
<versel1> مرا تا عشق تعلیم سخن کرد <versel2> حدیثم نکته هر محفلی بود <linebreak>
<versel1> مگو دیگر که حافظ نکته دان است <versel2> که ما دیدیم و محکم جاهلی بود <linebreak>
<versel1> در ازل هر کو به فیض دولت ارزانی بود <versel2> تا ابد جام مرادش همدم جانی بود <linebreak>
<versel1> من همان ساعت که از می خواستم شد توبه کار <versel2> گفتم این شاخ ار دهد باری پشیمانی بود <linebreak>
<versel1> خود گرفتم کافکنم سجاده چون سوسن به دوش <versel2> همچو گل بر خرقه رنگ می مسلمانی بود <linebreak>
<versel1> بی چراغ جام در خلوت نمی یارم نشست <versel2> زان که کنج اهل دل باید که نورانی بود <linebreak>
<versel1> همت عالی طلب جام مرصع گو مباش <versel2> رند را آب عنب یاقوت رمانی بود <linebreak>
<versel1> گر چه بی سامان نماید کار ما سهلش مبین <versel2> کاندر این کشور گدایی رشک سلطانی بود <linebreak>
<versel1> نیک نامی خواهی ای دل با بدان صحبت مدار <versel2> خودپسندی جان من برهان نادانی بود <linebreak>
<versel1> مجلس انس و بهار و بحث شعر اندر میان <versel2> نستدن جام می از جانان گران جانی بود <linebreak>
<versel1> دی عزیزی گفت حافظ می خورد پنهان شراب <versel2> ای عزیز من نه عیب آن به که پنهانی بود <linebreak>
<versel1> کنون که در چمن آمد گل از عدم به وجود <versel2> بنفشه در قدم او نهاد سر به سجود <linebreak>
<versel1> بنوش جام صبوحی به ناله دف و چنگ <versel2> ببوس غبغب ساقی به نغمه نی و عود <linebreak>
<versel1> به دور گل منشین بی شراب و شاهد و چنگ <versel2> که همچو روز بقا هفته ای بود معدود <linebreak>
<versel1> شد از خروج ریاحین چو آسمان روشن <versel2> زمین به اختر میمون و طالع مسعود <linebreak>
<versel1> ز دست شاهد نازک عذار عیسی دم <versel2> شراب نوش و رها کن حدیث عاد و ثمود <linebreak>
<versel1> جهان چو خلد برین شد به دور سوسن و گل <versel2> ولی چه سود که در وی نه ممکن است خلود <linebreak>
<versel1> چو گل سوار شود بر هوا سلیمان وار <versel2> سحر که مرغ درآید به نغمه داوود <linebreak>
<versel1> به باغ تازه کن آیین دین زردشتی <versel2> کنون که لاله برافروخت آتش نمرود <linebreak>
<versel1> بخواه جام صبوحی به یاد آصف عهد <versel2> وزیر ملک سلیمان عماد دین محمود <linebreak>
<versel1> بود که مجلس حافظ به یمن تربیتش <versel2> هر آنچه می طلبد جمله باشدش موجود <linebreak>
<versel1> از دیده خون دل همه بر روی ما رود <versel2> بر روی ما ز دیده چه گویم چه ها رود <linebreak>
<versel1> ما در درون سینه هوایی نهفته ایم <versel2> بر باد اگر رود دل ما زان هوا رود <linebreak>
<versel1> خورشید خاوری کند از رشک جامه چاک <versel2> گر ماه مهرپرور من در قبا رود <linebreak>
<versel1> بر خاک راه یار نهادیم روی خویش <versel2> بر روی ما رواست اگر آشنا رود <linebreak>
<versel1> سیل است آب دیده و هر کس که بگذرد <versel2> گر خود دلش ز سنگ بود هم ز جا رود <linebreak>
<versel1> ما را به آب دیده شب و روز ماجراست <versel2> زان رهگذر که بر سر کویش چرا رود <linebreak>
<versel1> حافظ به کوی میکده دایم به صدق دل <versel2> چون صوفیان صومعه دار از صفا رود <linebreak>
<versel1> چو دست بر سر زلفش زنم به تاب رود <versel2> ور آشتی طلبم با سر عتاب رود <linebreak>
<versel1> چو ماه نو ره بیچارگان نظاره <versel2> زند به گوشه ابرو و در نقاب رود <linebreak>
<versel1> شب شراب خرابم کند به بیداری <versel2> وگر به روز شکایت کنم به خواب رود <linebreak>
<versel1> طریق عشق پرآشوب و فتنه است ای دل <versel2> بیفتد آن که در این راه با شتاب رود <linebreak>
<versel1> گدایی در جانان به سلطنت مفروش <versel2> کسی ز سایه این در به آفتاب رود <linebreak>
<versel1> سواد نامه موی سیاه چون طی شد <versel2> بیاض کم نشود گر صد انتخاب رود <linebreak>
<versel1> حباب را چو فتد باد نخوت اندر سر <versel2> کلاه داریش اندر سر شراب رود <linebreak>
<versel1> حجاب راه تویی حافظ از میان برخیز <versel2> خوشا کسی که در این راه بی حجاب رود <linebreak>
<versel1> از سر کوی تو هر کو به ملالت برود <versel2> نرود کارش و آخر به خجالت برود <linebreak>
<versel1> کاروانی که بود بدرقه اش حفظ خدا <versel2> به تجمل بنشیند به جلالت برود <linebreak>
<versel1> سالک از نور هدایت ببرد راه به دوست <versel2> که به جایی نرسد گر به ضلالت برود <linebreak>
<versel1> کام خود آخر عمر از می و معشوق بگیر <versel2> حیف اوقات که یک سر به بطالت برود <linebreak>
<versel1> ای دلیل دل گمگشته خدا را مددی <versel2> که غریب ار نبرد ره به دلالت برود <linebreak>
<versel1> حکم مستوری و مستی همه بر خاتمت است <versel2> کس ندانست که آخر به چه حالت برود <linebreak>
<versel1> حافظ از چشمه حکمت به کف آور جامی <versel2> بو که از لوح دلت نقش جهالت برود <linebreak>
<versel1> هرگزم نقش تو از لوح دل و جان نرود <versel2> هرگز از یاد من آن سرو خرامان نرود <linebreak>
<versel1> از دماغ من سرگشته خیال دهنت <versel2> به جفای فلک و غصه دوران نرود <linebreak>
<versel1> در ازل بست دلم با سر زلفت پیوند <versel2> تا ابد سر نکشد وز سر پیمان نرود <linebreak>
<versel1> هر چه جز بار غمت بر دل مسکین من است <versel2> برود از دل من وز دل من آن نرود <linebreak>
<versel1> آن چنان مهر توام در دل و جان جای گرفت <versel2> که اگر سر برود از دل و از جان نرود <linebreak>
<versel1> گر رود از پی خوبان دل من معذور است <versel2> درد دارد چه کند کز پی درمان نرود <linebreak>
<versel1> هر که خواهد که چو حافظ نشود سرگردان <versel2> دل به خوبان ندهد وز پی ایشان نرود <linebreak>
<versel1> خوشا دلی که مدام از پی نظر نرود <versel2> به هر درش که بخوانند بی خبر نرود <linebreak>
<versel1> طمع در آن لب شیرین نکردنم اولی <versel2> ولی چگونه مگس از پی شکر نرود <linebreak>
<versel1> سواد دیده غمدیده ام به اشک مشوی <versel2> که نقش خال توام هرگز از نظر نرود <linebreak>
<versel1> ز من چو باد صبا بوی خود دریغ مدار <versel2> چرا که بی سر زلف توام به سر نرود <linebreak>
<versel1> دلا مباش چنین هرزه گرد و هرجایی <versel2> که هیچ کار ز پیشت بدین هنر نرود <linebreak>
<versel1> مکن به چشم حقارت نگاه در من مست <versel2> که آبروی شریعت بدین قدر نرود <linebreak>
<versel1> من گدا هوس سروقامتی دارم <versel2> که دست در کمرش جز به سیم و زر نرود <linebreak>
<versel1> تو کز مکارم اخلاق عالمی دگری <versel2> وفای عهد من از خاطرت به در نرود <linebreak>
<versel1> سیاه نامه تر از خود کسی نمی بینم <versel2> چگونه چون قلمم دود دل به سر نرود <linebreak>
<versel1> به تاج هدهدم از ره مبر که باز سفید <versel2> چو باشه در پی هر صید مختصر نرود <linebreak>
<versel1> بیار باده و اول به دست حافظ ده <versel2> به شرط آن که ز مجلس سخن به در نرود <linebreak>
<versel1> ساقی حدیث سرو و گل و لاله می رود <versel2> وین بحث با ثلاثه غساله می رود <linebreak>
<versel1> می ده که نوعروس چمن حد حسن یافت <versel2> کار این زمان ز صنعت دلاله می رود <linebreak>
<versel1> شکرشکن شوند همه طوطیان هند <versel2> زین قند پارسی که به بنگاله می رود <linebreak>
<versel1> طی مکان ببین و زمان در سلوک شعر <versel2> کاین طفل یک شبه ره یک ساله می رود <linebreak>
<versel1> آن چشم جادوانه عابدفریب بین <versel2> کش کاروان سحر ز دنباله می رود <linebreak>
<versel1> از ره مرو به عشوه دنیا که این عجوز <versel2> مکاره می نشیند و محتاله می رود <linebreak>
<versel1> باد بهار می وزد از گلستان شاه <versel2> وز ژاله باده در قدح لاله می رود <linebreak>
<versel1> حافظ ز شوق مجلس سلطان غیاث دین <versel2> غافل مشو که کار تو از ناله می رود <linebreak>
<versel1> ترسم که اشک در غم ما پرده در شود <versel2> وین راز سر به مهر به عالم سمر شود <linebreak>
<versel1> گویند سنگ لعل شود در مقام صبر <versel2> آری شود ولیک به خون جگر شود <linebreak>
<versel1> خواهم شدن به میکده گریان و دادخواه <versel2> کز دست غم خلاص من آن جا مگر شود <linebreak>
<versel1> از هر کرانه تیر دعا کرده ام روان <versel2> باشد کز آن میانه یکی کارگر شود <linebreak>
<versel1> ای جان حدیث ما بر دلدار بازگو <versel2> لیکن چنان مگو که صبا را خبر شود <linebreak>
<versel1> از کیمیای مهر تو زر گشت روی من <versel2> آری به یمن لطف شما خاک زر شود <linebreak>
<versel1> در تنگنای حیرتم از نخوت رقیب <versel2> یا رب مباد آن که گدا معتبر شود <linebreak>
<versel1> بس نکته غیر حسن بباید که تا کسی <versel2> مقبول طبع مردم صاحب نظر شود <linebreak>
<versel1> این سرکشی که کنگره کاخ وصل راست <versel2> سرها بر آستانه او خاک در شود <linebreak>
<versel1> حافظ چو نافه سر زلفش به دست توست <versel2> دم درکش ار نه باد صبا را خبر شود <linebreak>
<versel1> گر چه بر واعظ شهر این سخن آسان نشود <versel2> تا ریا ورزد و سالوس مسلمان نشود <linebreak>
<versel1> رندی آموز و کرم کن که نه چندان هنر است <versel2> حیوانی که ننوشد می و انسان نشود <linebreak>
<versel1> گوهر پاک بباید که شود قابل فیض <versel2> ور نه هر سنگ و گلی لولو و مرجان نشود <linebreak>
<versel1> اسم اعظم بکند کار خود ای دل خوش باش <versel2> که به تلبیس و حیل دیو مسلمان نشود <linebreak>
<versel1> عشق می ورزم و امید که این فن شریف <versel2> چون هنرهای دگر موجب حرمان نشود <linebreak>
<versel1> دوش می گفت که فردا بدهم کام دلت <versel2> سببی ساز خدایا که پشیمان نشود <linebreak>
<versel1> حسن خلقی ز خدا می طلبم خوی تو را <versel2> تا دگر خاطر ما از تو پریشان نشود <linebreak>
<versel1> ذره را تا نبود همت عالی حافظ <versel2> طالب چشمه خورشید درخشان نشود <linebreak>
<versel1> گر من از باغ تو یک میوه بچینم چه شود <versel2> پیش پایی به چراغ تو ببینم چه شود <linebreak>
<versel1> یا رب اندر کنف سایه آن سرو بلند <versel2> گر من سوخته یک دم بنشینم چه شود <linebreak>
<versel1> آخر ای خاتم جمشید همایون آثار <versel2> گر فتد عکس تو بر نقش نگینم چه شود <linebreak>
<versel1> واعظ شهر چو مهر ملک و شحنه گزید <versel2> من اگر مهر نگاری بگزینم چه شود <linebreak>
<versel1> عقلم از خانه به در رفت و گر می این است <versel2> دیدم از پیش که در خانه دینم چه شود <linebreak>
<versel1> صرف شد عمر گران مایه به معشوقه و می <versel2> تا از آنم چه به پیش آید از اینم چه شود <linebreak>
<versel1> خواجه دانست که من عاشقم و هیچ نگفت <versel2> حافظ ار نیز بداند که چنینم چه شود <linebreak>
<versel1> بخت از دهان دوست نشانم نمی دهد <versel2> دولت خبر ز راز نهانم نمی دهد <linebreak>
<versel1> از بهر بوسه ای ز لبش جان همی دهم <versel2> اینم همی ستاند و آنم نمی دهد <linebreak>
<versel1> مردم در این فراق و در آن پرده راه نیست <versel2> یا هست و پرده دار نشانم نمی دهد <linebreak>
<versel1> زلفش کشید باد صبا چرخ سفله بین <versel2> کان جا مجال بادوزانم نمی دهد <linebreak>
<versel1> چندان که بر کنار چو پرگار می شدم <versel2> دوران چو نقطه ره به میانم نمی دهد <linebreak>
<versel1> شکر به صبر دست دهد عاقبت ولی <versel2> بدعهدی زمانه زمانم نمی دهد <linebreak>
<versel1> گفتم روم به خواب و ببینم جمال دوست <versel2> حافظ ز آه و ناله امانم نمی دهد <linebreak>
<versel1> اگر به باده مشکین دلم کشد شاید <versel2> که بوی خیر ز زهد ریا نمی آید <linebreak>
<versel1> جهانیان همه گر منع من کنند از عشق <versel2> من آن کنم که خداوندگار فرماید <linebreak>
<versel1> طمع ز فیض کرامت مبر که خلق کریم <versel2> گنه ببخشد و بر عاشقان ببخشاید <linebreak>
<versel1> مقیم حلقه ذکر است دل بدان امید <versel2> که حلقه ای ز سر زلف یار بگشاید <linebreak>
<versel1> تو را که حسن خداداده هست و حجله بخت <versel2> چه حاجت است که مشاطه ات بیاراید <linebreak>
<versel1> چمن خوش است و هوا دلکش است و می بی غش <versel2> کنون به جز دل خوش هیچ در نمی باید <linebreak>
<versel1> جمیله ایست عروس جهان ولی هش دار <versel2> که این مخدره در عقد کس نمی آید <linebreak>
<versel1> به لابه گفتمش ای ماه رخ چه باشد اگر <versel2> به یک شکر ز تو دلخسته ای بیاساید <linebreak>
<versel1> به خنده گفت که حافظ خدای را مپسند <versel2> که بوسه تو رخ ماه را بیالاید <linebreak>
<versel1> گفتم غم تو دارم گفتا غمت سر آید <versel2> گفتم که ماه من شو گفتا اگر برآید <linebreak>
<versel1> گفتم ز مهرورزان رسم وفا بیاموز <versel2> گفتا ز خوبرویان این کار کمتر آید <linebreak>
<versel1> گفتم که بر خیالت راه نظر ببندم <versel2> گفتا که شب رو است او از راه دیگر آید <linebreak>
<versel1> گفتم که بوی زلفت گمراه عالمم کرد <versel2> گفتا اگر بدانی هم اوت رهبر آید <linebreak>
<versel1> گفتم خوشا هوایی کز باد صبح خیزد <versel2> گفتا خنک نسیمی کز کوی دلبر آید <linebreak>
<versel1> گفتم که نوش لعلت ما را به آرزو کشت <versel2> گفتا تو بندگی کن کو بنده پرور آید <linebreak>
<versel1> گفتم دل رحیمت کی عزم صلح دارد <versel2> گفتا مگوی با کس تا وقت آن درآید <linebreak>
<versel1> گفتم زمان عشرت دیدی که چون سر آمد <versel2> گفتا خموش حافظ کاین غصه هم سر آید <linebreak>
<versel1> بر سر آنم که گر ز دست برآید <versel2> دست به کاری زنم که غصه سر آید <linebreak>
<versel1> خلوت دل نیست جای صحبت اضداد <versel2> دیو چو بیرون رود فرشته درآید <linebreak>
<versel1> صحبت حکام ظلمت شب یلداست <versel2> نور ز خورشید جوی بو که برآید <linebreak>
<versel1> بر در ارباب بی مروت دنیا <versel2> چند نشینی که خواجه کی به درآید <linebreak>
<versel1> ترک گدایی مکن که گنج بیابی <versel2> از نظر ره روی که در گذر آید <linebreak>
<versel1> صالح و طالح متاع خویش نمودند <versel2> تا که قبول افتد و که در نظر آید <linebreak>
<versel1> بلبل عاشق تو عمر خواه که آخر <versel2> باغ شود سبز و شاخ گل به بر آید <linebreak>
<versel1> غفلت حافظ در این سراچه عجب نیست <versel2> هر که به میخانه رفت بی خبر آید <linebreak>
<versel1> دست از طلب ندارم تا کام من برآید <versel2> یا تن رسد به جانان یا جان ز تن برآید <linebreak>
<versel1> بگشای تربتم را بعد از وفات و بنگر <versel2> کز آتش درونم دود از کفن برآید <linebreak>
<versel1> بنمای رخ که خلقی واله شوند و حیران <versel2> بگشای لب که فریاد از مرد و زن برآید <linebreak>
<versel1> جان بر لب است و حسرت در دل که از لبانش <versel2> نگرفته هیچ کامی جان از بدن برآید <linebreak>
<versel1> از حسرت دهانش آمد به تنگ جانم <versel2> خود کام تنگدستان کی زان دهن برآید <linebreak>
<versel1> گویند ذکر خیرش در خیل عشقبازان <versel2> هر جا که نام حافظ در انجمن برآید <linebreak>
<versel1> چو آفتاب می از مشرق پیاله برآید <versel2> ز باغ عارض ساقی هزار لاله برآید <linebreak>
<versel1> نسیم در سر گل بشکند کلاله سنبل <versel2> چو از میان چمن بوی آن کلاله برآید <linebreak>
<versel1> حکایت شب هجران نه آن حکایت حالیست <versel2> که شمه ای ز بیانش به صد رساله برآید <linebreak>
<versel1> ز گرد خوان نگون فلک طمع نتوان داشت <versel2> که بی ملالت صد غصه یک نواله برآید <linebreak>
<versel1> به سعی خود نتوان برد پی به گوهر مقصود <versel2> خیال باشد کاین کار بی حواله برآید <linebreak>
<versel1> گرت چو نوح نبی صبر هست در غم طوفان <versel2> بلا بگردد و کام هزارساله برآید <linebreak>
<versel1> نسیم زلف تو چون بگذرد به تربت حافظ <versel2> ز خاک کالبدش صد هزار لاله برآید <linebreak>
<versel1> زهی خجسته زمانی که یار بازآید <versel2> به کام غمزدگان غمگسار بازآید <linebreak>
<versel1> به پیش خیل خیالش کشیدم ابلق چشم <versel2> بدان امید که آن شهسوار بازآید <linebreak>
<versel1> اگر نه در خم چوگان او رود سر من <versel2> ز سر نگویم و سر خود چه کار بازآید <linebreak>
<versel1> مقیم بر سر راهش نشسته ام چون گرد <versel2> بدان هوس که بدین رهگذار بازآید <linebreak>
<versel1> دلی که با سر زلفین او قراری داد <versel2> گمان مبر که بدان دل قرار بازآید <linebreak>
<versel1> چه جورها که کشیدند بلبلان از دی <versel2> به بوی آن که دگر نوبهار بازآید <linebreak>
<versel1> ز نقش بند قضا هست امید آن حافظ <versel2> که همچو سرو به دستم نگار بازآید <linebreak>
<versel1> اگر آن طایر قدسی ز درم بازآید <versel2> عمر بگذشته به پیرانه سرم بازآید <linebreak>
<versel1> دارم امید بر این اشک چو باران که دگر <versel2> برق دولت که برفت از نظرم بازآید <linebreak>
<versel1> آن که تاج سر من خاک کف پایش بود <versel2> از خدا می طلبم تا به سرم بازآید <linebreak>
<versel1> خواهم اندر عقبش رفت به یاران عزیز <versel2> شخصم ار بازنیاید خبرم بازآید <linebreak>
<versel1> گر نثار قدم یار گرامی نکنم <versel2> گوهر جان به چه کار دگرم بازآید <linebreak>
<versel1> کوس نودولتی از بام سعادت بزنم <versel2> گر ببینم که مه نوسفرم بازآید <linebreak>
<versel1> مانعش غلغل چنگ است و شکرخواب صبوح <versel2> ور نه گر بشنود آه سحرم بازآید <linebreak>
<versel1> آرزومند رخ شاه چو ماهم حافظ <versel2> همتی تا به سلامت ز درم بازآید <linebreak>
<versel1> نفس برآمد و کام از تو بر نمی آید <versel2> فغان که بخت من از خواب در نمی آید <linebreak>
<versel1> صبا به چشم من انداخت خاکی از کویش <versel2> که آب زندگیم در نظر نمی آید <linebreak>
<versel1> قد بلند تو را تا به بر نمی گیرم <versel2> درخت کام و مرادم به بر نمی آید <linebreak>
<versel1> مگر به روی دلارای یار ما ور نی <versel2> به هیچ وجه دگر کار بر نمی آید <linebreak>
<versel1> مقیم زلف تو شد دل که خوش سوادی دید <versel2> وز آن غریب بلاکش خبر نمی آید <linebreak>
<versel1> ز شست صدق گشادم هزار تیر دعا <versel2> ولی چه سود یکی کارگر نمی آید <linebreak>
<versel1> بسم حکایت دل هست با نسیم سحر <versel2> ولی به بخت من امشب سحر نمی آید <linebreak>
<versel1> در این خیال به سر شد زمان عمر و هنوز <versel2> بلای زلف سیاهت به سر نمی آید <linebreak>
<versel1> ز بس که شد دل حافظ رمیده از همه کس <versel2> کنون ز حلقه زلفت به در نمی آید <linebreak>
<versel1> جهان بر ابروی عید از هلال وسمه کشید <versel2> هلال عید در ابروی یار باید دید <linebreak>
<versel1> شکسته گشت چو پشت هلال قامت من <versel2> کمان ابروی یارم چو وسمه بازکشید <linebreak>
<versel1> مگر نسیم خطت صبح در چمن بگذشت <versel2> که گل به بوی تو بر تن چو صبح جامه درید <linebreak>
<versel1> نبود چنگ و رباب و نبید و عود که بود <versel2> گل وجود من آغشته گلاب و نبید <linebreak>
<versel1> بیا که با تو بگویم غم ملالت دل <versel2> چرا که بی تو ندارم مجال گفت و شنید <linebreak>
<versel1> بهای وصل تو گر جان بود خریدارم <versel2> که جنس خوب مبصر به هر چه دید خرید <linebreak>
<versel1> چو ماه روی تو در شام زلف می دیدم <versel2> شبم به روی تو روشن چو روز می گردید <linebreak>
<versel1> به لب رسید مرا جان و برنیامد کام <versel2> به سر رسید امید و طلب به سر نرسید <linebreak>
<versel1> ز شوق روی تو حافظ نوشت حرفی چند <versel2> بخوان ز نظمش و در گوش کن چو مروارید <linebreak>
<versel1> رسید مژده که آمد بهار و سبزه دمید <versel2> وظیفه گر برسد مصرفش گل است و نبید <linebreak>
<versel1> صفیر مرغ برآمد بط شراب کجاست <versel2> فغان فتاد به بلبل نقاب گل که کشید <linebreak>
<versel1> ز میوه های بهشتی چه ذوق دریابد <versel2> هر آن که سیب زنخدان شاهدی نگزید <linebreak>
<versel1> مکن ز غصه شکایت که در طریق طلب <versel2> به راحتی نرسید آن که زحمتی نکشید <linebreak>
<versel1> ز روی ساقی مه وش گلی بچین امروز <versel2> که گرد عارض بستان خط بنفشه دمید <linebreak>
<versel1> چنان کرشمه ساقی دلم ز دست ببرد <versel2> که با کسی دگرم نیست برگ گفت و شنید <linebreak>
<versel1> من این مرقع رنگین چو گل بخواهم سوخت <versel2> که پیر باده فروشش به جرعه ای نخرید <linebreak>
<versel1> بهار می گذرد دادگسترا دریاب <versel2> که رفت موسم و حافظ هنوز می نچشید <linebreak>
<versel1> ابر آذاری برآمد باد نوروزی وزید <versel2> وجه می می خواهم و مطرب که می گوید رسید <linebreak>
<versel1> شاهدان در جلوه و من شرمسار کیسه ام <versel2> بار عشق و مفلسی صعب است می باید کشید <linebreak>
<versel1> قحط جود است آبروی خود نمی باید فروخت <versel2> باده و گل از بهای خرقه می باید خرید <linebreak>
<versel1> گوییا خواهد گشود از دولتم کاری که دوش <versel2> من همی کردم دعا و صبح صادق می دمید <linebreak>
<versel1> با لبی و صد هزاران خنده آمد گل به باغ <versel2> از کریمی گوییا در گوشه ای بویی شنید <linebreak>
<versel1> دامنی گر چاک شد در عالم رندی چه باک <versel2> جامه ای در نیک نامی نیز می باید درید <linebreak>
<versel1> این لطایف کز لب لعل تو من گفتم که گفت <versel2> وین تطاول کز سر زلف تو من دیدم که دید <linebreak>
<versel1> عدل سلطان گر نپرسد حال مظلومان عشق <versel2> گوشه گیران را ز آسایش طمع باید برید <linebreak>
<versel1> تیر عاشق کش ندانم بر دل حافظ که زد <versel2> این قدر دانم که از شعر ترش خون می چکید <linebreak>
<versel1> معاشران ز حریف شبانه یاد آرید <versel2> حقوق بندگی مخلصانه یاد آرید <linebreak>
<versel1> به وقت سرخوشی از آه و ناله عشاق <versel2> به صوت و نغمه چنگ و چغانه یاد آرید <linebreak>
<versel1> چو لطف باده کند جلوه در رخ ساقی <versel2> ز عاشقان به سرود و ترانه یاد آرید <linebreak>
<versel1> چو در میان مراد آورید دست امید <versel2> ز عهد صحبت ما در میانه یاد آرید <linebreak>
<versel1> سمند دولت اگر چند سرکشیده رود <versel2> ز همرهان به سر تازیانه یاد آرید <linebreak>
<versel1> نمی خورید زمانی غم وفاداران <versel2> ز بی وفایی دور زمانه یاد آرید <linebreak>
<versel1> به وجه مرحمت ای ساکنان صدر جلال <versel2> ز روی حافظ و این آستانه یاد آرید <linebreak>
<versel1> بیا که رایت منصور پادشاه رسید <versel2> نوید فتح و بشارت به مهر و ماه رسید <linebreak>
<versel1> جمال بخت ز روی ظفر نقاب انداخت <versel2> کمال عدل به فریاد دادخواه رسید <linebreak>
<versel1> سپهر دور خوش اکنون کند که ماه آمد <versel2> جهان به کام دل اکنون رسد که شاه رسید <linebreak>
<versel1> ز قاطعان طریق این زمان شوند ایمن <versel2> قوافل دل و دانش که مرد راه رسید <linebreak>
<versel1> عزیز مصر به رغم برادران غیور <versel2> ز قعر چاه برآمد به اوج ماه رسید <linebreak>
<versel1> کجاست صوفی دجال فعل ملحدشکل <versel2> بگو بسوز که مهدی دین پناه رسید <linebreak>
<versel1> صبا بگو که چه ها بر سرم در این غم عشق <versel2> ز آتش دل سوزان و دود آه رسید <linebreak>
<versel1> ز شوق روی تو شاها بدین اسیر فراق <versel2> همان رسید کز آتش به برگ کاه رسید <linebreak>
<versel1> مرو به خواب که حافظ به بارگاه قبول <versel2> ز ورد نیم شب و درس صبحگاه رسید <linebreak>
<versel1> بوی خوش تو هر که ز باد صبا شنید <versel2> از یار آشنا سخن آشنا شنید <linebreak>
<versel1> ای شاه حسن چشم به حال گدا فکن <versel2> کاین گوش بس حکایت شاه و گدا شنید <linebreak>
<versel1> خوش می کنم به باده مشکین مشام جان <versel2> کز دلق پوش صومعه بوی ریا شنید <linebreak>
<versel1> سر خدا که عارف سالک به کس نگفت <versel2> در حیرتم که باده فروش از کجا شنید <linebreak>
<versel1> یا رب کجاست محرم رازی که یک زمان <versel2> دل شرح آن دهد که چه گفت و چه ها شنید <linebreak>
<versel1> اینش سزا نبود دل حق گزار من <versel2> کز غمگسار خود سخن ناسزا شنید <linebreak>
<versel1> محروم اگر شدم ز سر کوی او چه شد <versel2> از گلشن زمانه که بوی وفا شنید <linebreak>
<versel1> ساقی بیا که عشق ندا می کند بلند <versel2> کان کس که گفت قصه ما هم ز ما شنید <linebreak>
<versel1> ما باده زیر خرقه نه امروز می خوریم <versel2> صد بار پیر میکده این ماجرا شنید <linebreak>
<versel1> ما می به بانگ چنگ نه امروز می کشیم <versel2> بس دور شد که گنبد چرخ این صدا شنید <linebreak>
<versel1> پند حکیم محض صواب است و عین خیر <versel2> فرخنده آن کسی که به سمع رضا شنید <linebreak>
<versel1> حافظ وظیفه تو دعا گفتن است و بس <versel2> دربند آن مباش که نشنید یا شنید <linebreak>
<versel1> معاشران گره از زلف یار باز کنید <versel2> شبی خوش است بدین قصه اش دراز کنید <linebreak>
<versel1> حضور خلوت انس است و دوستان جمعند <versel2> و ان یکاد بخوانید و در فراز کنید <linebreak>
<versel1> رباب و چنگ به بانگ بلند می گویند <versel2> که گوش هوش به پیغام اهل راز کنید <linebreak>
<versel1> به جان دوست که غم پرده بر شما ندرد <versel2> گر اعتماد بر الطاف کارساز کنید <linebreak>
<versel1> میان عاشق و معشوق فرق بسیار است <versel2> چو یار ناز نماید شما نیاز کنید <linebreak>
<versel1> نخست موعظه پیر صحبت این حرف است <versel2> که از مصاحب ناجنس احتراز کنید <linebreak>
<versel1> هر آن کسی که در این حلقه نیست زنده به عشق <versel2> بر او نمرده به فتوای من نماز کنید <linebreak>
<versel1> وگر طلب کند انعامی از شما حافظ <versel2> حوالتش به لب یار دلنواز کنید <linebreak>
<versel1> الا ای طوطی گویای اسرار <versel2> مبادا خالیت شکر ز منقار <linebreak>
<versel1> سرت سبز و دلت خوش باد جاوید <versel2> که خوش نقشی نمودی از خط یار <linebreak>
<versel1> سخن سربسته گفتی با حریفان <versel2> خدا را زین معما پرده بردار <linebreak>
<versel1> به روی ما زن از ساغر گلابی <versel2> که خواب آلوده ایم ای بخت بیدار <linebreak>
<versel1> چه ره بود این که زد در پرده مطرب <versel2> که می رقصند با هم مست و هشیار <linebreak>
<versel1> از آن افیون که ساقی در می افکند <versel2> حریفان را نه سر ماند نه دستار <linebreak>
<versel1> سکندر را نمی بخشند آبی <versel2> به زور و زر میسر نیست این کار <linebreak>
<versel1> بیا و حال اهل درد بشنو <versel2> به لفظ اندک و معنی بسیار <linebreak>
<versel1> بت چینی عدوی دین و دل هاست <versel2> خداوندا دل و دینم نگه دار <linebreak>
<versel1> به مستوران مگو اسرار مستی <versel2> حدیث جان مگو با نقش دیوار <linebreak>
<versel1> به یمن دولت منصور شاهی <versel2> علم شد حافظ اندر نظم اشعار <linebreak>
<versel1> خداوندی به جای بندگان کرد <versel2> خداوندا ز آفاتش نگه دار <linebreak>
<versel1> عید است و آخر گل و یاران در انتظار <versel2> ساقی به روی شاه ببین ماه و می بیار <linebreak>
<versel1> دل برگرفته بودم از ایام گل ولی <versel2> کاری بکرد همت پاکان روزه دار <linebreak>
<versel1> دل در جهان مبند و به مستی سوال کن <versel2> از فیض جام و قصه جمشید کامگار <linebreak>
<versel1> جز نقد جان به دست ندارم شراب کو <versel2> کان نیز بر کرشمه ساقی کنم نثار <linebreak>
<versel1> خوش دولتیست خرم و خوش خسروی کریم <versel2> یا رب ز چشم زخم زمانش نگاه دار <linebreak>
<versel1> می خور به شعر بنده که زیبی دگر دهد <versel2> جام مرصع تو بدین در شاهوار <linebreak>
<versel1> گر فوت شد سحور چه نقصان صبوح هست <versel2> از می کنند روزه گشا طالبان یار <linebreak>
<versel1> زانجا که پرده پوشی عفو کریم توست <versel2> بر قلب ما ببخش که نقدیست کم عیار <linebreak>
<versel1> ترسم که روز حشر عنان بر عنان رود <versel2> تسبیح شیخ و خرقه رند شرابخوار <linebreak>
<versel1> حافظ چو رفت روزه و گل نیز می رود <versel2> ناچار باده نوش که از دست رفت کار <linebreak>
<versel1> صبا ز منزل جانان گذر دریغ مدار <versel2> وز او به عاشق بی دل خبر دریغ مدار <linebreak>
<versel1> به شکر آن که شکفتی به کام بخت ای گل <versel2> نسیم وصل ز مرغ سحر دریغ مدار <linebreak>
<versel1> حریف عشق تو بودم چو ماه نو بودی <versel2> کنون که ماه تمامی نظر دریغ مدار <linebreak>
<versel1> جهان و هر چه در او هست سهل و مختصر است <versel2> ز اهل معرفت این مختصر دریغ مدار <linebreak>
<versel1> کنون که چشمه قند است لعل نوشینت <versel2> سخن بگوی و ز طوطی شکر دریغ مدار <linebreak>
<versel1> مکارم تو به آفاق می برد شاعر <versel2> از او وظیفه و زاد سفر دریغ مدار <linebreak>
<versel1> چو ذکر خیر طلب می کنی سخن این است <versel2> که در بهای سخن سیم و زر دریغ مدار <linebreak>
<versel1> غبار غم برود حال خوش شود حافظ <versel2> تو آب دیده از این رهگذر دریغ مدار <linebreak>
<versel1> ای صبا نکهتی از کوی فلانی به من آر <versel2> زار و بیمار غمم راحت جانی به من آر <linebreak>
<versel1> قلب بی حاصل ما را بزن اکسیر مراد <versel2> یعنی از خاک در دوست نشانی به من آر <linebreak>
<versel1> در کمینگاه نظر با دل خویشم جنگ است <versel2> ز ابرو و غمزه او تیر و کمانی به من آر <linebreak>
<versel1> در غریبی و فراق و غم دل پیر شدم <versel2> ساغر می ز کف تازه جوانی به من آر <linebreak>
<versel1> منکران را هم از این می دو سه ساغر بچشان <versel2> وگر ایشان نستانند روانی به من آر <linebreak>
<versel1> ساقیا عشرت امروز به فردا مفکن <versel2> یا ز دیوان قضا خط امانی به من آر <linebreak>
<versel1> دلم از دست بشد دوش چو حافظ می گفت <versel2> کای صبا نکهتی از کوی فلانی به من آر <linebreak>
<versel1> ای صبا نکهتی از خاک ره یار بیار <versel2> ببر اندوه دل و مژده دلدار بیار <linebreak>
<versel1> نکته ای روح فزا از دهن دوست بگو <versel2> نامه ای خوش خبر از عالم اسرار بیار <linebreak>
<versel1> تا معطر کنم از لطف نسیم تو مشام <versel2> شمه ای از نفحات نفس یار بیار <linebreak>
<versel1> به وفای تو که خاک ره آن یار عزیز <versel2> بی غباری که پدید آید از اغیار بیار <linebreak>
<versel1> گردی از رهگذر دوست به کوری رقیب <versel2> بهر آسایش این دیده خونبار بیار <linebreak>
<versel1> خامی و ساده دلی شیوه جانبازان نیست <versel2> خبری از بر آن دلبر عیار بیار <linebreak>
<versel1> شکر آن را که تو در عشرتی ای مرغ چمن <versel2> به اسیران قفس مژده گلزار بیار <linebreak>
<versel1> کام جان تلخ شد از صبر که کردم بی دوست <versel2> عشوه ای زان لب شیرین شکربار بیار <linebreak>
<versel1> روزگاریست که دل چهره مقصود ندید <versel2> ساقیا آن قدح آینه کردار بیار <linebreak>
<versel1> دلق حافظ به چه ارزد به می اش رنگین کن <versel2> وان گهش مست و خراب از سر بازار بیار <linebreak>
<versel1> روی بنمای و وجود خودم از یاد ببر <versel2> خرمن سوختگان را همه گو باد ببر <linebreak>
<versel1> ما چو دادیم دل و دیده به طوفان بلا <versel2> گو بیا سیل غم و خانه ز بنیاد ببر <linebreak>
<versel1> زلف چون عنبر خامش که ببوید هیهات <versel2> ای دل خام طمع این سخن از یاد ببر <linebreak>
<versel1> سینه گو شعله آتشکده فارس بکش <versel2> دیده گو آب رخ دجله بغداد ببر <linebreak>
<versel1> دولت پیر مغان باد که باقی سهل است <versel2> دیگری گو برو و نام من از یاد ببر <linebreak>
<versel1> سعی نابرده در این راه به جایی نرسی <versel2> مزد اگر می طلبی طاعت استاد ببر <linebreak>
<versel1> روز مرگم نفسی وعده دیدار بده <versel2> وان گهم تا به لحد فارغ و آزاد ببر <linebreak>
<versel1> دوش می گفت به مژگان درازت بکشم <versel2> یا رب از خاطرش اندیشه بیداد ببر <linebreak>
<versel1> حافظ اندیشه کن از نازکی خاطر یار <versel2> برو از درگهش این ناله و فریاد ببر <linebreak>
<versel1> شب وصل است و طی شد نامه هجر <versel2> سلام فیه حتی مطلع الفجر <linebreak>
<versel1> دلا در عاشقی ثابت قدم باش <versel2> که در این ره نباشد کار بی اجر <linebreak>
<versel1> من از رندی نخواهم کرد توبه <versel2> و لو آذیتنی بالهجر و الحجر <linebreak>
<versel1> برآی ای صبح روشن دل خدا را <versel2> که بس تاریک می بینم شب هجر <linebreak>
<versel1> دلم رفت و ندیدم روی دلدار <versel2> فغان از این تطاول آه از این زجر <linebreak>
<versel1> وفا خواهی جفاکش باش حافظ <versel2> فان الربح و الخسران فی التجر <linebreak>
<versel1> گر بود عمر به میخانه رسم بار دگر <versel2> بجز از خدمت رندان نکنم کار دگر <linebreak>
<versel1> خرم آن روز که با دیده گریان بروم <versel2> تا زنم آب در میکده یک بار دگر <linebreak>
<versel1> معرفت نیست در این قوم خدا را سببی <versel2> تا برم گوهر خود را به خریدار دگر <linebreak>
<versel1> یار اگر رفت و حق صحبت دیرین نشناخت <versel2> حاش لله که روم من ز پی یار دگر <linebreak>
<versel1> گر مساعد شودم دایره چرخ کبود <versel2> هم به دست آورمش باز به پرگار دگر <linebreak>
<versel1> عافیت می طلبد خاطرم ار بگذارند <versel2> غمزه شوخش و آن طره طرار دگر <linebreak>
<versel1> راز سربسته ما بین که به دستان گفتند <versel2> هر زمان با دف و نی بر سر بازار دگر <linebreak>
<versel1> هر دم از درد بنالم که فلک هر ساعت <versel2> کندم قصد دل ریش به آزار دگر <linebreak>
<versel1> بازگویم نه در این واقعه حافظ تنهاست <versel2> غرقه گشتند در این بادیه بسیار دگر <linebreak>
<versel1> ای خرم از فروغ رخت لاله زار عمر <versel2> بازآ که ریخت بی گل رویت بهار عمر <linebreak>
<versel1> از دیده گر سرشک چو باران چکد رواست <versel2> کاندر غمت چو برق بشد روزگار عمر <linebreak>
<versel1> این یک دو دم که مهلت دیدار ممکن است <versel2> دریاب کار ما که نه پیداست کار عمر <linebreak>
<versel1> تا کی می صبوح و شکرخواب بامداد <versel2> هشیار گرد هان که گذشت اختیار عمر <linebreak>
<versel1> دی در گذار بود و نظر سوی ما نکرد <versel2> بیچاره دل که هیچ ندید از گذار عمر <linebreak>
<versel1> اندیشه از محیط فنا نیست هر که را <versel2> بر نقطه دهان تو باشد مدار عمر <linebreak>
<versel1> در هر طرف ز خیل حوادث کمین گهیست <versel2> زان رو عنان گسسته دواند سوار عمر <linebreak>
<versel1> بی عمر زنده ام من و این بس عجب مدار <versel2> روز فراق را که نهد در شمار عمر <linebreak>
<versel1> حافظ سخن بگوی که بر صفحه جهان <versel2> این نقش ماند از قلمت یادگار عمر <linebreak>
<versel1> دیگر ز شاخ سرو سهی بلبل صبور <versel2> گلبانگ زد که چشم بد از روی گل به دور <linebreak>
<versel1> ای گل به شکر آن که تویی پادشاه حسن <versel2> با بلبلان بی دل شیدا مکن غرور <linebreak>
<versel1> از دست غیبت تو شکایت نمی کنم <versel2> تا نیست غیبتی نبود لذت حضور <linebreak>
<versel1> گر دیگران به عیش و طرب خرمند و شاد <versel2> ما را غم نگار بود مایه سرور <linebreak>
<versel1> زاهد اگر به حور و قصور است امیدوار <versel2> ما را شرابخانه قصور است و یار حور <linebreak>
<versel1> می خور به بانگ چنگ و مخور غصه ور کسی <versel2> گوید تو را که باده مخور گو هوالغفور <linebreak>
<versel1> حافظ شکایت از غم هجران چه می کنی <versel2> در هجر وصل باشد و در ظلمت است نور <linebreak>
<versel1> یوسف گم گشته بازآید به کنعان غم مخور <versel2> کلبه احزان شود روزی گلستان غم مخور <linebreak>
<versel1> ای دل غمدیده حالت به شود دل بد مکن <versel2> وین سر شوریده باز آید به سامان غم مخور <linebreak>
<versel1> گر بهار عمر باشد باز بر تخت چمن <versel2> چتر گل در سر کشی ای مرغ خوشخوان غم مخور <linebreak>
<versel1> دور گردون گر دو روزی بر مراد ما نرفت نگشت <versel2> دایما یکسان نباشد حال دوران غم مخور <linebreak>
<versel1> هان مشو نومید چون واقف نه ای از سر غیب <versel2> باشد اندر پرده بازیهای پنهان غم مخور <linebreak>
<versel1> ای دل ار سیل فنا بنیاد هستی بر کند <versel2> چون تو را نوح است کشتیبان ز طوفان غم مخور <linebreak>
<versel1> در بیابان گر به شوق کعبه خواهی زد قدم <versel2> سرزنشها گر کند خار مغیلان غم مخور <linebreak>
<versel1> گر چه منزل بس خطرناک است و مقصد بس بعید <versel2> هیچ راهی نیست کان را نیست پایان غم مخور <linebreak>
<versel1> حال ما در فرقت جانان و ابرام رقیب <versel2> جمله می داند خدای حال گردان غم مخور <linebreak>
<versel1> حافظا در کنج فقر و خلوت شبهای تار <versel2> تا بود وردت دعا و درس قرآن غم مخور <linebreak>
<versel1> نصیحتی کنمت بشنو و بهانه مگیر <versel2> هر آنچه ناصح مشفق بگویدت بپذیر <linebreak>
<versel1> ز وصل روی جوانان تمتعی بردار <versel2> که در کمینگه عمر است مکر عالم پیر <linebreak>
<versel1> نعیم هر دو جهان پیش عاشقان به جوی <versel2> که این متاع قلیل است و آن عطای کثیر <linebreak>
<versel1> معاشری خوش و رودی بساز می خواهم <versel2> که درد خویش بگویم به ناله بم و زیر <linebreak>
<versel1> بر آن سرم که ننوشم می و گنه نکنم <versel2> اگر موافق تدبیر من شود تقدیر <linebreak>
<versel1> چو قسمت ازلی بی حضور ما کردند <versel2> گر اندکی نه به وفق رضاست خرده مگیر <linebreak>
<versel1> چو لاله در قدحم ریز ساقیا می و مشک <versel2> که نقش خال نگارم نمی رود ز ضمیر <linebreak>
<versel1> بیار ساغر در خوشاب ای ساقی <versel2> حسود گو کرم آصفی ببین و بمیر <linebreak>
<versel1> به عزم توبه نهادم قدح ز کف صد بار <versel2> ولی کرشمه ساقی نمی کند تقصیر <linebreak>
<versel1> می دوساله و محبوب چارده ساله <versel2> همین بس است مرا صحبت صغیر و کبیر <linebreak>
<versel1> دل رمیده ما را که پیش می گیرد <versel2> خبر دهید به مجنون خسته از زنجیر <linebreak>
<versel1> حدیث توبه در این بزمگه مگو حافظ <versel2> که ساقیان کمان ابرویت زنند به تیر <linebreak>
<versel1> روی بنما و مرا گو که ز جان دل برگیر <versel2> پیش شمع آتش پروانه به جان گو درگیر <linebreak>
<versel1> در لب تشنه ما بین و مدار آب دریغ <versel2> بر سر کشته خویش آی و ز خاکش برگیر <linebreak>
<versel1> ترک درویش مگیر ار نبود سیم و زرش <versel2> در غمت سیم شمار اشک و رخش را زر گیر <linebreak>
<versel1> چنگ بنواز و بساز ار نبود عود چه باک <versel2> آتشم عشق و دلم عود و تنم مجمر گیر <linebreak>
<versel1> در سماع آی و ز سر خرقه برانداز و برقص <versel2> ور نه با گوشه رو و خرقه ما در سر گیر <linebreak>
<versel1> صوف برکش ز سر و باده صافی درکش <versel2> سیم در باز و به زر سیمبری در بر گیر <linebreak>
<versel1> دوست گو یار شو و هر دو جهان دشمن باش <versel2> بخت گو پشت مکن روی زمین لشکر گیر <linebreak>
<versel1> میل رفتن مکن ای دوست دمی با ما باش <versel2> بر لب جوی طرب جوی و به کف ساغر گیر <linebreak>
<versel1> رفته گیر از برم و زآتش و آب دل و چشم <versel2> گونه ام زرد و لبم خشک و کنارم تر گیر <linebreak>
<versel1> حافظ آراسته کن بزم و بگو واعظ را <versel2> که ببین مجلسم و ترک سر منبر گیر <linebreak>
<versel1> هزار شکر که دیدم به کام خویشت باز <versel2> ز روی صدق و صفا گشته با دلم دمساز <linebreak>
<versel1> روندگان طریقت ره بلا سپرند <versel2> رفیق عشق چه غم دارد از نشیب و فراز <linebreak>
<versel1> غم حبیب نهان به ز گفت و گوی رقیب <versel2> که نیست سینه ارباب کینه محرم راز <linebreak>
<versel1> اگر چه حسن تو از عشق غیر مستغنیست <versel2> من آن نیم که از این عشقبازی آیم باز <linebreak>
<versel1> چه گویمت که ز سوز درون چه می بینم <versel2> ز اشک پرس حکایت که من نیم غماز <linebreak>
<versel1> چه فتنه بود که مشاطه قضا انگیخت <versel2> که کرد نرگس مستش سیه به سرمه ناز <linebreak>
<versel1> بدین سپاس که مجلس منور است به دوست <versel2> گرت چو شمع جفایی رسد بسوز و بساز <linebreak>
<versel1> غرض کرشمه حسن است ور نه حاجت نیست <versel2> جمال دولت محمود را به زلف ایاز <linebreak>
<versel1> غزل سرایی ناهید صرفه ای نبرد <versel2> در آن مقام که حافظ برآورد آواز <linebreak>
<versel1> منم که دیده به دیدار دوست کردم باز <versel2> چه شکر گویمت ای کارساز بنده نواز <linebreak>
<versel1> نیازمند بلا گو رخ از غبار مشوی <versel2> که کیمیای مراد است خاک کوی نیاز <linebreak>
<versel1> ز مشکلات طریقت عنان متاب ای دل <versel2> که مرد راه نیندیشد از نشیب و فراز <linebreak>
<versel1> طهارت ار نه به خون جگر کند عاشق <versel2> به قول مفتی عشقش درست نیست نماز <linebreak>
<versel1> در این مقام مجازی به جز پیاله مگیر <versel2> در این سراچه بازیچه غیر عشق مباز <linebreak>
<versel1> به نیم بوسه دعایی بخر ز اهل دلی <versel2> که کید دشمنت از جان و جسم دارد باز <linebreak>
<versel1> فکند زمزمه عشق در حجاز و عراق <versel2> نوای بانگ غزلهای حافظ از شیراز <linebreak>
<versel1> ای سرو ناز حسن که خوش می روی به ناز <versel2> عشاق را به ناز تو هر لحظه صد نیاز <linebreak>
<versel1> فرخنده باد طلعت خوبت که در ازل <versel2> ببریده اند بر قد سروت قبای ناز <linebreak>
<versel1> آن را که بوی عنبر زلف تو آرزوست <versel2> چون عود گو بر آتش سودا بسوز و ساز <linebreak>
<versel1> پروانه را ز شمع بود سوز دل ولی <versel2> بی شمع عارض تو دلم را بود گداز <linebreak>
<versel1> صوفی که بی تو توبه ز می کرده بود دوش <versel2> بشکست عهد چون در میخانه دید باز <linebreak>
<versel1> از طعنه رقیب نگردد عیار من <versel2> چون زر اگر برند مرا در دهان گاز <linebreak>
<versel1> دل کز طواف کعبه کویت وقوف یافت <versel2> از شوق آن حریم ندارد سر حجاز <linebreak>
<versel1> هر دم به خون دیده چه حاجت وضو چو نیست <versel2> بی طاق ابروی تو نماز مرا جواز <linebreak>
<versel1> چون باده باز بر سر خم رفت کف زنان <versel2> حافظ که دوش از لب ساقی شنید راز <linebreak>
<versel1> درآ که در دل خسته توان درآید باز <versel2> بیا که در تن مرده روان درآید باز <linebreak>
<versel1> بیا که فرقت تو چشم من چنان در بست <versel2> که فتح باب وصالت مگر گشاید باز <linebreak>
<versel1> غمی که چون سپه زنگ ملک دل بگرفت <versel2> ز خیل شادی روم رخت زداید باز <linebreak>
<versel1> به پیش آینه دل هر آن چه می دارم <versel2> بجز خیال جمالت نمی نماید باز <linebreak>
<versel1> بدان مثل که شب آبستن است روز از تو <versel2> ستاره می شمرم تا که شب چه زاید باز <linebreak>
<versel1> بیا که بلبل مطبوع خاطر حافظ <versel2> به بوی گلبن وصل تو می سراید باز <linebreak>
<versel1> حال خونین دلان که گوید باز <versel2> وز فلک خون خم که جوید باز <linebreak>
<versel1> شرمش از چشم می پرستان باد <versel2> نرگس مست اگر بروید باز <linebreak>
<versel1> جز فلاطون خم نشین شراب <versel2> سر حکمت به ما که گوید باز <linebreak>
<versel1> هر که چون لاله کاسه گردان شد <versel2> زین جفا رخ به خون بشوید باز <linebreak>
<versel1> نگشاید دلم چو غنچه اگر <versel2> ساغری از لبش نبوید باز <linebreak>
<versel1> بس که در پرده چنگ گفت سخن <versel2> ببرش موی تا نموید باز <linebreak>
<versel1> گرد بیت الحرام خم حافظ <versel2> گر نمیرد به سر بپوید باز <linebreak>
<versel1> بیا و کشتی ما در شط شراب انداز <versel2> خروش و ولوله در جان شیخ و شاب انداز <linebreak>
<versel1> مرا به کشتی باده درافکن ای ساقی <versel2> که گفته اند نکویی کن و در آب انداز <linebreak>
<versel1> ز کوی میکده برگشته ام ز راه خطا <versel2> مرا دگر ز کرم با ره صواب انداز <linebreak>
<versel1> بیار زان می گلرنگ مشک بو جامی <versel2> شرار رشک و حسد در دل گلاب انداز <linebreak>
<versel1> اگر چه مست و خرابم تو نیز لطفی کن <versel2> نظر بر این دل سرگشته خراب انداز <linebreak>
<versel1> به نیمشب اگرت آفتاب می باید <versel2> ز روی دختر گلچهر رز نقاب انداز <linebreak>
<versel1> مهل که روز وفاتم به خاک بسپارند <versel2> مرا به میکده بر در خم شراب انداز <linebreak>
<versel1> ز جور چرخ چو حافظ به جان رسید دلت <versel2> به سوی دیو محن ناوک شهاب انداز <linebreak>
<versel1> خیز و در کاسه زر آب طربناک انداز <versel2> پیشتر زان که شود کاسه سر خاک انداز <linebreak>
<versel1> عاقبت منزل ما وادی خاموشان است <versel2> حالیا غلغله در گنبد افلاک انداز <linebreak>
<versel1> چشم آلوده نظر از رخ جانان دور است <versel2> بر رخ او نظر از آینه پاک انداز <linebreak>
<versel1> به سر سبز تو ای سرو که گر خاک شوم <versel2> ناز از سر بنه و سایه بر این خاک انداز <linebreak>
<versel1> دل ما را که ز مار سر زلف تو بخست <versel2> از لب خود به شفاخانه تریاک انداز <linebreak>
<versel1> ملک این مزرعه دانی که ثباتی ندهد <versel2> آتشی از جگر جام در املاک انداز <linebreak>
<versel1> غسل در اشک زدم کاهل طریقت گویند <versel2> پاک شو اول و پس دیده بر آن پاک انداز <linebreak>
<versel1> یا رب آن زاهد خودبین که به جز عیب ندید <versel2> دود آهیش در آیینه ادراک انداز <linebreak>
<versel1> چون گل از نکهت او جامه قبا کن حافظ <versel2> وین قبا در ره آن قامت چالاک انداز <linebreak>
<versel1> برنیامد از تمنای لبت کامم هنوز <versel2> بر امید جام لعلت دردی آشامم هنوز <linebreak>
<versel1> روز اول رفت دینم در سر زلفین تو <versel2> تا چه خواهد شد در این سودا سرانجامم هنوز <linebreak>
<versel1> ساقیا یک جرعه ای زان آب آتشگون که من <versel2> در میان پختگان عشق او خامم هنوز <linebreak>
<versel1> از خطا گفتم شبی زلف تو را مشک ختن <versel2> می زند هر لحظه تیغی مو بر اندامم هنوز <linebreak>
<versel1> پرتو روی تو تا در خلوتم دید آفتاب <versel2> می رود چون سایه هر دم بر در و بامم هنوز <linebreak>
<versel1> نام من رفته ست روزی بر لب جانان به سهو <versel2> اهل دل را بوی جان می آید از نامم هنوز <linebreak>
<versel1> در ازل داده ست ما را ساقی لعل لبت <versel2> جرعه جامی که من مدهوش آن جامم هنوز <linebreak>
<versel1> ای که گفتی جان بده تا باشدت آرام جان <versel2> جان به غم هایش سپردم نیست آرامم هنوز <linebreak>
<versel1> در قلم آورد حافظ قصه لعل لبش <versel2> آب حیوان می رود هر دم ز اقلامم هنوز <linebreak>
<versel1> دلم رمیده لولی وشیست شورانگیز <versel2> دروغ وعده و قتال وضع و رنگ آمیز <linebreak>
<versel1> فدای پیرهن چاک ماه رویان باد <versel2> هزار جامه تقوی و خرقه پرهیز <linebreak>
<versel1> خیال خال تو با خود به خاک خواهم برد <versel2> که تا ز خال تو خاکم شود عبیرآمیز <linebreak>
<versel1> فرشته عشق نداند که چیست ای ساقی <versel2> بخواه جام و گلابی به خاک آدم ریز <linebreak>
<versel1> پیاله بر کفنم بند تا سحرگه حشر <versel2> به می ز دل ببرم هول روز رستاخیز <linebreak>
<versel1> فقیر و خسته به درگاهت آمدم رحمی <versel2> که جز ولای توام نیست هیچ دست آویز <linebreak>
<versel1> بیا که هاتف میخانه دوش با من گفت <versel2> که در مقام رضا باش و از قضا مگریز <linebreak>
<versel1> میان عاشق و معشوق هیچ حایل نیست <versel2> تو خود حجاب خودی حافظ از میان برخیز <linebreak>
<versel1> ای صبا گر بگذری بر ساحل رود ارس <versel2> بوسه زن بر خاک آن وادی و مشکین کن نفس <linebreak>
<versel1> منزل سلمی که بادش هر دم از ما صد سلام <versel2> پرصدای ساربانان بینی و بانگ جرس <linebreak>
<versel1> محمل جانان ببوس آن گه به زاری عرضه دار <versel2> کز فراقت سوختم ای مهربان فریاد رس <linebreak>
<versel1> من که قول ناصحان را خواندمی قول رباب <versel2> گوشمالی دیدم از هجران که اینم پند بس <linebreak>
<versel1> عشرت شبگیر کن می نوش کاندر راه عشق <versel2> شبروان را آشنایی هاست با میر عسس <linebreak>
<versel1> عشقبازی کار بازی نیست ای دل سر بباز <versel2> زان که گوی عشق نتوان زد به چوگان هوس <linebreak>
<versel1> دل به رغبت می سپارد جان به چشم مست یار <versel2> گر چه هشیاران ندادند اختیار خود به کس <linebreak>
<versel1> طوطیان در شکرستان کامرانی می کنند <versel2> و از تحسر دست بر سر می زند مسکین مگس <linebreak>
<versel1> نام حافظ گر برآید بر زبان کلک دوست <versel2> از جناب حضرت شاهم بس است این ملتمس <linebreak>
<versel1> گلعذاری ز گلستان جهان ما را بس <versel2> زین چمن سایه آن سرو روان ما را بس <linebreak>
<versel1> من و همصحبتی اهل ریا دورم باد <versel2> از گرانان جهان رطل گران ما را بس <linebreak>
<versel1> قصر فردوس به پاداش عمل می بخشند <versel2> ما که رندیم و گدا دیر مغان ما را بس <linebreak>
<versel1> بنشین بر لب جوی و گذر عمر ببین <versel2> کاین اشارت ز جهان گذران ما را بس <linebreak>
<versel1> نقد بازار جهان بنگر و آزار جهان <versel2> گر شما را نه بس این سود و زیان ما را بس <linebreak>
<versel1> یار با ماست چه حاجت که زیادت طلبیم <versel2> دولت صحبت آن مونس جان ما را بس <linebreak>
<versel1> از در خویش خدا را به بهشتم مفرست <versel2> که سر کوی تو از کون و مکان ما را بس <linebreak>
<versel1> حافظ از مشرب قسمت گله ناانصافیست <versel2> طبع چون آب و غزل های روان ما را بس <linebreak>
<versel1> دلا رفیق سفر بخت نیکخواهت بس <versel2> نسیم روضه شیراز پیک راهت بس <linebreak>
<versel1> دگر ز منزل جانان سفر مکن درویش <versel2> که سیر معنوی و کنج خانقاهت بس <linebreak>
<versel1> وگر کمین بگشاید غمی ز گوشه دل <versel2> حریم درگه پیر مغان پناهت بس <linebreak>
<versel1> به صدر مصطبه بنشین و ساغر می نوش <versel2> که این قدر ز جهان کسب مال و جاهت بس <linebreak>
<versel1> زیادتی مطلب کار بر خود آسان کن <versel2> صراحی می لعل و بتی چو ماهت بس <linebreak>
<versel1> فلک به مردم نادان دهد زمام مراد <versel2> تو اهل فضلی و دانش همین گناهت بس <linebreak>
<versel1> هوای مسکن مالوف و عهد یار قدیم <versel2> ز رهروان سفرکرده عذرخواهت بس <linebreak>
<versel1> به منت دگران خو مکن که در دو جهان <versel2> رضای ایزد و انعام پادشاهت بس <linebreak>
<versel1> به هیچ ورد دگر نیست حاجت ای حافظ <versel2> دعای نیم شب و درس صبحگاهت بس <linebreak>
<versel1> درد عشقی کشیده ام که مپرس <versel2> زهر هجری چشیده ام که مپرس <linebreak>
<versel1> گشته ام در جهان و آخر کار <versel2> دلبری برگزیده ام که مپرس <linebreak>
<versel1> آن چنان در هوای خاک درش <versel2> می رود آب دیده ام که مپرس <linebreak>
<versel1> من به گوش خود از دهانش دوش <versel2> سخنانی شنیده ام که مپرس <linebreak>
<versel1> سوی من لب چه می گزی که مگوی <versel2> لب لعلی گزیده ام که مپرس <linebreak>
<versel1> بی تو در کلبه گدایی خویش <versel2> رنج هایی کشیده ام که مپرس <linebreak>
<versel1> همچو حافظ غریب در ره عشق <versel2> به مقامی رسیده ام که مپرس <linebreak>
<versel1> دارم از زلف سیاهش گله چندان که مپرس <versel2> که چنان ز او شده ام بی سر و سامان که مپرس <linebreak>
<versel1> کس به امید وفا ترک دل و دین مکناد <versel2> که چنانم من از این کرده پشیمان که مپرس <linebreak>
<versel1> به یکی جرعه که آزار کسش در پی نیست <versel2> زحمتی می کشم از مردم نادان که مپرس <linebreak>
<versel1> زاهد از ما به سلامت بگذر کاین می لعل <versel2> دل و دین می برد از دست بدان سان که مپرس <linebreak>
<versel1> گفت وگوهاست در این راه که جان بگدازد <versel2> هر کسی عربده ای این که مبین آن که مپرس <linebreak>
<versel1> پارسایی و سلامت هوسم بود ولی <versel2> شیوه ای می کند آن نرگس فتان که مپرس <linebreak>
<versel1> گفتم از گوی فلک صورت حالی پرسم <versel2> گفت آن می کشم اندر خم چوگان که مپرس <linebreak>
<versel1> گفتمش زلف به خون که شکستی گفتا <versel2> حافظ این قصه دراز است به قرآن که مپرس <linebreak>
<versel1> بازآی و دل تنگ مرا مونس جان باش <versel2> وین سوخته را محرم اسرار نهان باش <linebreak>
<versel1> زان باده که در میکده عشق فروشند <versel2> ما را دو سه ساغر بده و گو رمضان باش <linebreak>
<versel1> در خرقه چو آتش زدی ای عارف سالک <versel2> جهدی کن و سرحلقه رندان جهان باش <linebreak>
<versel1> دلدار که گفتا به توام دل نگران است <versel2> گو می رسم اینک به سلامت نگران باش <linebreak>
<versel1> خون شد دلم از حسرت آن لعل روان بخش <versel2> ای درج محبت به همان مهر و نشان باش <linebreak>
<versel1> تا بر دلش از غصه غباری ننشیند <versel2> ای سیل سرشک از عقب نامه روان باش <linebreak>
<versel1> حافظ که هوس می کندش جام جهان بین <versel2> گو در نظر آصف جمشید مکان باش <linebreak>
<versel1> اگر رفیق شفیقی درست پیمان باش <versel2> حریف خانه و گرمابه و گلستان باش <linebreak>
<versel1> شکنج زلف پریشان به دست باد مده <versel2> مگو که خاطر عشاق گو پریشان باش <linebreak>
<versel1> گرت هواست که با خضر همنشین باشی <versel2> نهان ز چشم سکندر چو آب حیوان باش <linebreak>
<versel1> زبور عشق نوازی نه کار هر مرغیست <versel2> بیا و نوگل این بلبل غزل خوان باش <linebreak>
<versel1> طریق خدمت و آیین بندگی کردن <versel2> خدای را که رها کن به ما و سلطان باش <linebreak>
<versel1> دگر به صید حرم تیغ برمکش زنهار <versel2> وز آن که با دل ما کرده ای پشیمان باش <linebreak>
<versel1> تو شمع انجمنی یکزبان و یکدل شو <versel2> خیال و کوشش پروانه بین و خندان باش <linebreak>
<versel1> کمال دلبری و حسن در نظربازیست <versel2> به شیوه نظر از نادران دوران باش <linebreak>
<versel1> خموش حافظ و از جور یار ناله مکن <versel2> تو را که گفت که در روی خوب حیران باش <linebreak>
<versel1> به دور لاله قدح گیر و بی ریا می باش <versel2> به بوی گل نفسی همدم صبا می باش <linebreak>
<versel1> نگویمت که همه ساله می پرستی کن <versel2> سه ماه می خور و نه ماه پارسا می باش <linebreak>
<versel1> چو پیر سالک عشقت به می حواله کند <versel2> بنوش و منتظر رحمت خدا می باش <linebreak>
<versel1> گرت هواست که چون جم به سر غیب رسی <versel2> بیا و همدم جام جهان نما می باش <linebreak>
<versel1> چو غنچه گر چه فروبستگیست کار جهان <versel2> تو همچو باد بهاری گره گشا می باش <linebreak>
<versel1> وفا مجوی ز کس ور سخن نمی شنوی <versel2> به هرزه طالب سیمرغ و کیمیا می باش <linebreak>
<versel1> مرید طاعت بیگانگان مشو حافظ <versel2> ولی معاشر رندان پارسا می باش <linebreak>
<versel1> صوفی گلی بچین و مرقع به خار بخش <versel2> وین زهد خشک را به می خوشگوار بخش <linebreak>
<versel1> طامات و شطح در ره آهنگ چنگ نه <versel2> تسبیح و طیلسان به می و میگسار بخش <linebreak>
<versel1> زهد گران که شاهد و ساقی نمی خرند <versel2> در حلقه چمن به نسیم بهار بخش <linebreak>
<versel1> راهم شراب لعل زد ای میر عاشقان <versel2> خون مرا به چاه زنخدان یار بخش <linebreak>
<versel1> یا رب به وقت گل گنه بنده عفو کن <versel2> وین ماجرا به سرو لب جویبار بخش <linebreak>
<versel1> ای آن که ره به مشرب مقصود برده ای <versel2> زین بحر قطره ای به من خاکسار بخش <linebreak>
<versel1> شکرانه را که چشم تو روی بتان ندید <versel2> ما را به عفو و لطف خداوندگار بخش <linebreak>
<versel1> ساقی چو شاه نوش کند باده صبوح <versel2> گو جام زر به حافظ شب زنده دار بخش <linebreak>
<versel1> باغبان گر پنج روزی صحبت گل بایدش <versel2> بر جفای خار هجران صبر بلبل بایدش <linebreak>
<versel1> ای دل اندر بند زلفش از پریشانی منال <versel2> مرغ زیرک چون به دام افتد تحمل بایدش <linebreak>
<versel1> رند عالم سوز را با مصلحت بینی چه کار <versel2> کار ملک است آن که تدبیر و تامل بایدش <linebreak>
<versel1> تکیه بر تقوی و دانش در طریقت کافریست <versel2> راهرو گر صد هنر دارد توکل بایدش <linebreak>
<versel1> با چنین زلف و رخش بادا نظربازی حرام <versel2> هر که روی یاسمین و جعد سنبل بایدش <linebreak>
<versel1> نازها زان نرگس مستانه اش باید کشید <versel2> این دل شوریده تا آن جعد و کاکل بایدش <linebreak>
<versel1> ساقیا در گردش ساغر تعلل تا به چند <versel2> دور چون با عاشقان افتد تسلسل بایدش <linebreak>
<versel1> کیست حافظ تا ننوشد باده بی آواز رود <versel2> عاشق مسکین چرا چندین تجمل بایدش <linebreak>
<versel1> فکر بلبل همه آن است که گل شد یارش <versel2> گل در اندیشه که چون عشوه کند در کارش <linebreak>
<versel1> دلربایی همه آن نیست که عاشق بکشند <versel2> خواجه آن است که باشد غم خدمتگارش <linebreak>
<versel1> جای آن است که خون موج زند در دل لعل <versel2> زین تغابن که خزف می شکند بازارش <linebreak>
<versel1> بلبل از فیض گل آموخت سخن ور نه نبود <versel2> این همه قول و غزل تعبیه در منقارش <linebreak>
<versel1> ای که در کوچه معشوقه ما می گذری <versel2> بر حذر باش که سر می شکند دیوارش <linebreak>
<versel1> آن سفرکرده که صد قافله دل همره اوست <versel2> هر کجا هست خدایا به سلامت دارش <linebreak>
<versel1> صحبت عافیتت گر چه خوش افتاد ای دل <versel2> جانب عشق عزیز است فرومگذارش <linebreak>
<versel1> صوفی سرخوش از این دست که کج کرد کلاه <versel2> به دو جام دگر آشفته شود دستارش <linebreak>
<versel1> دل حافظ که به دیدار تو خوگر شده بود <versel2> نازپرورد وصال است مجو آزارش <linebreak>
<versel1> شراب تلخ می خواهم که مردافکن بود زورش <versel2> که تا یک دم بیاسایم ز دنیا و شر و شورش <linebreak>
<versel1> سماط دهر دون پرور ندارد شهد آسایش <versel2> مذاق حرص و آز ای دل بشو از تلخ و از شورش <linebreak>
<versel1> بیاور می که نتوان شد ز مکر آسمان ایمن <versel2> به لعب زهره چنگی و مریخ سلحشورش <linebreak>
<versel1> کمند صید بهرامی بیفکن جام جم بردار <versel2> که من پیمودم این صحرا نه بهرام است و نه گورش <linebreak>
<versel1> بیا تا در می صافیت راز دهر بنمایم <versel2> به شرط آن که ننمایی به کج طبعان دل کورش <linebreak>
<versel1> نظر کردن به درویشان منافی بزرگی نیست <versel2> سلیمان با چنان حشمت نظرها بود با مورش <linebreak>
<versel1> کمان ابروی جانان نمی پیچد سر از حافظ <versel2> ولیکن خنده می آید بدین بازوی بی زورش <linebreak>
<versel1> خوشا شیراز و وضع بی مثالش <versel2> خداوندا نگه دار از زوالش <linebreak>
<versel1> ز رکن آباد ما صد لوحش الله <versel2> که عمر خضر می بخشد زلالش <linebreak>
<versel1> میان جعفرآباد و مصلا <versel2> عبیرآمیز می آید شمالش <linebreak>
<versel1> به شیراز آی و فیض روح قدسی <versel2> بجوی از مردم صاحب کمالش <linebreak>
<versel1> که نام قند مصری برد آنجا <versel2> که شیرینان ندادند انفعالش <linebreak>
<versel1> صبا زان لولی شنگول سرمست <versel2> چه داری آگهی چون است حالش <linebreak>
<versel1> گر آن شیرین پسر خونم بریزد <versel2> دلا چون شیر مادر کن حلالش <linebreak>
<versel1> مکن از خواب بیدارم خدا را <versel2> که دارم خلوتی خوش با خیالش <linebreak>
<versel1> چرا حافظ چو می ترسیدی از هجر <versel2> نکردی شکر ایام وصالش <linebreak>
<versel1> چو برشکست صبا زلف عنبرافشانش <versel2> به هر شکسته که پیوست تازه شد جانش <linebreak>
<versel1> کجاست همنفسی تا به شرح عرضه دهم <versel2> که دل چه می کشد از روزگار هجرانش <linebreak>
<versel1> زمانه از ورق گل مثال روی تو بست <versel2> ولی ز شرم تو در غنچه کرد پنهانش <linebreak>
<versel1> تو خفته ای و نشد عشق را کرانه پدید <versel2> تبارک الله از این ره که نیست پایانش <linebreak>
<versel1> جمال کعبه مگر عذر رهروان خواهد <versel2> که جان زنده دلان سوخت در بیابانش <linebreak>
<versel1> بدین شکسته بیت الحزن که می آرد <versel2> نشان یوسف دل از چه زنخدانش <linebreak>
<versel1> بگیرم آن سر زلف و به دست خواجه دهم <versel2> که سوخت حافظ بی دل ز مکر و دستانش <linebreak>
<versel1> یا رب این نوگل خندان که سپردی به منش <versel2> می سپارم به تو از چشم حسود چمنش <linebreak>
<versel1> گر چه از کوی وفا گشت به صد مرحله دور <versel2> دور باد آفت دور فلک از جان و تنش <linebreak>
<versel1> گر به سرمنزل سلمی رسی ای باد صبا <versel2> چشم دارم که سلامی برسانی ز منش <linebreak>
<versel1> به ادب نافه گشایی کن از آن زلف سیاه <versel2> جای دل های عزیز است به هم برمزنش <linebreak>
<versel1> گو دلم حق وفا با خط و خالت دارد <versel2> محترم دار در آن طره عنبرشکنش <linebreak>
<versel1> در مقامی که به یاد لب او می نوشند <versel2> سفله آن مست که باشد خبر از خویشتنش <linebreak>
<versel1> عرض و مال از در میخانه نشاید اندوخت <versel2> هر که این آب خورد رخت به دریا فکنش <linebreak>
<versel1> هر که ترسد ز ملال انده عشقش نه حلال <versel2> سر ما و قدمش یا لب ما و دهنش <linebreak>
<versel1> شعر حافظ همه بیت الغزل معرفت است <versel2> آفرین بر نفس دلکش و لطف سخنش <linebreak>
<versel1> ببرد از من قرار و طاقت و هوش <versel2> بت سنگین دل سیمین بناگوش <linebreak>
<versel1> نگاری چابکی شنگی کلهدار <versel2> ظریفی مه وشی ترکی قباپوش <linebreak>
<versel1> ز تاب آتش سودای عشقش <versel2> به سان دیگ دایم می زنم جوش <linebreak>
<versel1> چو پیراهن شوم آسوده خاطر <versel2> گرش همچون قبا گیرم در آغوش <linebreak>
<versel1> اگر پوسیده گردد استخوانم <versel2> نگردد مهرت از جانم فراموش <linebreak>
<versel1> دل و دینم دل و دینم ببرده ست <versel2> بر و دوشش بر و دوشش بر و دوش <linebreak>
<versel1> دوای تو دوای توست حافظ <versel2> لب نوشش لب نوشش لب نوش <linebreak>
<versel1> سحر ز هاتف غیبم رسید مژده به گوش <versel2> که دور شاه شجاع است می دلیر بنوش <linebreak>
<versel1> شد آن که اهل نظر بر کناره می رفتند <versel2> هزار گونه سخن در دهان و لب خاموش <linebreak>
<versel1> به صوت چنگ بگوییم آن حکایت ها <versel2> که از نهفتن آن دیگ سینه می زد جوش <linebreak>
<versel1> شراب خانگی ترس محتسب خورده <versel2> به روی یار بنوشیم و بانگ نوشانوش <linebreak>
<versel1> ز کوی میکده دوشش به دوش می بردند <versel2> امام شهر که سجاده می کشید به دوش <linebreak>
<versel1> دلا دلالت خیرت کنم به راه نجات <versel2> مکن به فسق مباهات و زهد هم مفروش <linebreak>
<versel1> محل نور تجلیست رای انور شاه <versel2> چو قرب او طلبی در صفای نیت کوش <linebreak>
<versel1> به جز ثنای جلالش مساز ورد ضمیر <versel2> که هست گوش دلش محرم پیام سروش <linebreak>
<versel1> رموز مصلحت ملک خسروان دانند <versel2> گدای گوشه نشینی تو حافظا مخروش <linebreak>
<versel1> هاتفی از گوشه میخانه دوش <versel2> گفت ببخشند گنه می بنوش <linebreak>
<versel1> لطف الهی بکند کار خویش <versel2> مژده رحمت برساند سروش <linebreak>
<versel1> این خرد خام به میخانه بر <versel2> تا می لعل آوردش خون به جوش <linebreak>
<versel1> گر چه وصالش نه به کوشش دهند <versel2> هر قدر ای دل که توانی بکوش <linebreak>
<versel1> لطف خدا بیشتر از جرم ماست <versel2> نکته سربسته چه دانی خموش <linebreak>
<versel1> گوش من و حلقه گیسوی یار <versel2> روی من و خاک در می فروش <linebreak>
<versel1> رندی حافظ نه گناهیست صعب <versel2> با کرم پادشه عیب پوش <linebreak>
<versel1> داور دین شاه شجاع آن که کرد <versel2> روح قدس حلقه امرش به گوش <linebreak>
<versel1> ای ملک العرش مرادش بده <versel2> و از خطر چشم بدش دار گوش <linebreak>
<versel1> در عهد پادشاه خطابخش جرم پوش <versel2> حافظ قرابه کش شد و مفتی پیاله نوش <linebreak>
<versel1> صوفی ز کنج صومعه با پای خم نشست <versel2> تا دید محتسب که سبو می کشد به دوش <linebreak>
<versel1> احوال شیخ و قاضی و شرب الیهودشان <versel2> کردم سوال صبحدم از پیر می فروش <linebreak>
<versel1> گفتا نه گفتنیست سخن گر چه محرمی <versel2> درکش زبان و پرده نگه دار و می بنوش <linebreak>
<versel1> ساقی بهار می رسد و وجه می نماند <versel2> فکری بکن که خون دل آمد ز غم به جوش <linebreak>
<versel1> عشق است و مفلسی و جوانی و نوبهار <versel2> عذرم پذیر و جرم به ذیل کرم بپوش <linebreak>
<versel1> تا چند همچو شمع زبان آوری کنی <versel2> پروانه مراد رسید ای محب خموش <linebreak>
<versel1> ای پادشاه صورت و معنی که مثل تو <versel2> نادیده هیچ دیده و نشنیده هیچ گوش <linebreak>
<versel1> چندان بمان که خرقه ازرق کند قبول <versel2> بخت جوانت از فلک پیر ژنده پوش <linebreak>
<versel1> دوش با من گفت پنهان کاردانی تیزهوش <versel2> وز شما پنهان نشاید کرد سر می فروش <linebreak>
<versel1> گفت آسان گیر بر خود کارها کز روی طبع <versel2> سخت می گردد جهان بر مردمان سخت کوش <linebreak>
<versel1> وان گهم در داد جامی کز فروغش بر فلک <versel2> زهره در رقص آمد و بربط زنان می گفت نوش <linebreak>
<versel1> با دل خونین لب خندان بیاور همچو جام <versel2> نی گرت زخمی رسد آیی چو چنگ اندر خروش <linebreak>
<versel1> تا نگردی آشنا زین پرده رمزی نشنوی <versel2> گوش نامحرم نباشد جای پیغام سروش <linebreak>
<versel1> گوش کن پند ای پسر وز بهر دنیا غم مخور <versel2> گفتمت چون در حدیثی گر توانی داشت هوش <linebreak>
<versel1> در حریم عشق نتوان زد دم از گفت و شنید <versel2> زان که آنجا جمله اعضا چشم باید بود و گوش <linebreak>
<versel1> بر بساط نکته دانان خودفروشی شرط نیست <versel2> یا سخن دانسته گو ای مرد عاقل یا خموش <linebreak>
<versel1> ساقیا می ده که رندی های حافظ فهم کرد <versel2> آصف صاحب قران جرم بخش عیب پوش <linebreak>
<versel1> ای همه شکل تو مطبوع و همه جای تو خوش <versel2> دلم از عشوه شیرین شکرخای تو خوش <linebreak>
<versel1> همچو گلبرگ طری هست وجود تو لطیف <versel2> همچو سرو چمن خلد سراپای تو خوش <linebreak>
<versel1> شیوه و ناز تو شیرین خط و خال تو ملیح <versel2> چشم و ابروی تو زیبا قد و بالای تو خوش <linebreak>
<versel1> هم گلستان خیالم ز تو پر نقش و نگار <versel2> هم مشام دلم از زلف سمن سای تو خوش <linebreak>
<versel1> در ره عشق که از سیل بلا نیست گذار <versel2> کرده ام خاطر خود را به تمنای تو خوش <linebreak>
<versel1> شکر چشم تو چه گویم که بدان بیماری <versel2> می کند درد مرا از رخ زیبای تو خوش <linebreak>
<versel1> در بیابان طلب گر چه ز هر سو خطریست <versel2> می رود حافظ بی دل به تولای تو خوش <linebreak>
<versel1> کنار آب و پای بید و طبع شعر و یاری خوش <versel2> معاشر دلبری شیرین و ساقی گلعذاری خوش <linebreak>
<versel1> الا ای دولتی طالع که قدر وقت می دانی <versel2> گوارا بادت این عشرت که داری روزگاری خوش <linebreak>
<versel1> هر آن کس را که در خاطر ز عشق دلبری باریست <versel2> سپندی گو بر آتش نه که دارد کار و باری خوش <linebreak>
<versel1> عروس طبع را زیور ز فکر بکر می بندم <versel2> بود کز دست ایامم به دست افتد نگاری خوش <linebreak>
<versel1> شب صحبت غنیمت دان و داد خوشدلی بستان <versel2> که مهتابی دل افروز است و طرف لاله زاری خوش <linebreak>
<versel1> میی در کاسه چشم است ساقی را بنامیزد <versel2> که مستی می کند با عقل و می بخشد خماری خوش <linebreak>
<versel1> به غفلت عمر شد حافظ بیا با ما به میخانه <versel2> که شنگولان خوش باشت بیاموزند کاری خوش <linebreak>
<versel1> مجمع خوبی و لطف است عذار چو مهش <versel2> لیکنش مهر و وفا نیست خدایا بدهش <linebreak>
<versel1> دلبرم شاهد و طفل است و به بازی روزی <versel2> بکشد زارم و در شرع نباشد گنهش <linebreak>
<versel1> من همان به که از او نیک نگه دارم دل <versel2> که بد و نیک ندیده ست و ندارد نگهش <linebreak>
<versel1> بوی شیر از لب همچون شکرش می آید <versel2> گر چه خون می چکد از شیوه چشم سیهش <linebreak>
<versel1> چارده ساله بتی چابک شیرین دارم <versel2> که به جان حلقه به گوش است مه چاردهش <linebreak>
<versel1> از پی آن گل نورسته دل ما یا رب <versel2> خود کجا شد که ندیدیم در این چند گهش <linebreak>
<versel1> یار دلدار من ار قلب بدین سان شکند <versel2> ببرد زود به جانداری خود پادشهش <linebreak>
<versel1> جان به شکرانه کنم صرف گر آن دانه در <versel2> صدف سینه حافظ بود آرامگهش <linebreak>
<versel1> دلم رمیده شد و غافلم من درویش <versel2> که آن شکاری سرگشته را چه آمد پیش <linebreak>
<versel1> چو بید بر سر ایمان خویش می لرزم <versel2> که دل به دست کمان ابروییست کافرکیش <linebreak>
<versel1> خیال حوصله بحر می پزد هیهات <versel2> چه هاست در سر این قطره محال اندیش <linebreak>
<versel1> بنازم آن مژه شوخ عافیت کش را <versel2> که موج می زندش آب نوش بر سر نیش <linebreak>
<versel1> ز آستین طبیبان هزار خون بچکد <versel2> گرم به تجربه دستی نهند بر دل ریش <linebreak>
<versel1> به کوی میکده گریان و سرفکنده روم <versel2> چرا که شرم همی آیدم ز حاصل خویش <linebreak>
<versel1> نه عمر خضر بماند نه ملک اسکندر <versel2> نزاع بر سر دنیی دون مکن درویش <linebreak>
<versel1> بدان کمر نرسد دست هر گدا حافظ <versel2> خزانه ای به کف آور ز گنج قارون بیش <linebreak>
<versel1> ما آزموده ایم در این شهر بخت خویش <versel2> بیرون کشید باید از این ورطه رخت خویش <linebreak>
<versel1> از بس که دست می گزم و آه می کشم <versel2> آتش زدم چو گل به تن لخت لخت خویش <linebreak>
<versel1> دوشم ز بلبلی چه خوش آمد که می سرود <versel2> گل گوش پهن کرده ز شاخ درخت خویش <linebreak>
<versel1> کای دل تو شاد باش که آن یار تندخو <versel2> بسیار تندروی نشیند ز بخت خویش <linebreak>
<versel1> خواهی که سخت و سست جهان بر تو بگذرد <versel2> بگذر ز عهد سست و سخن های سخت خویش <linebreak>
<versel1> وقت است کز فراق تو وز سوز اندرون <versel2> آتش درافکنم به همه رخت و پخت خویش <linebreak>
<versel1> ای حافظ ار مراد میسر شدی مدام <versel2> جمشید نیز دور نماندی ز تخت خویش <linebreak>
<versel1> قسم به حشمت و جاه و جلال شاه شجاع <versel2> که نیست با کسم از بهر مال و جاه نزاع <linebreak>
<versel1> شراب خانگیم بس می مغانه بیار <versel2> حریف باده رسید ای رفیق توبه وداع <linebreak>
<versel1> خدای را به می ام شست و شوی خرقه کنید <versel2> که من نمی شنوم بوی خیر از این اوضاع <linebreak>
<versel1> ببین که رقص کنان می رود به ناله چنگ <versel2> کسی که رخصه نفرمودی استماع سماع <linebreak>
<versel1> به عاشقان نظری کن به شکر این نعمت <versel2> که من غلام مطیعم تو پادشاه مطاع <linebreak>
<versel1> به فیض جرعه جام تو تشنه ایم ولی <versel2> نمی کنیم دلیری نمی دهیم صداع <linebreak>
<versel1> جبین و چهره حافظ خدا جدا مکناد <versel2> ز خاک بارگه کبریای شاه شجاع <linebreak>
<versel1> بامدادان که ز خلوتگه کاخ ابداع <versel2> شمع خاور فکند بر همه اطراف شعاع <linebreak>
<versel1> برکشد آینه از جیب افق چرخ و در آن <versel2> بنماید رخ گیتی به هزاران انواع <linebreak>
<versel1> در زوایای طربخانه جمشید فلک <versel2> ارغنون ساز کند زهره به آهنگ سماع <linebreak>
<versel1> چنگ در غلغله آید که کجا شد منکر <versel2> جام در قهقهه آید که کجا شد مناع <linebreak>
<versel1> وضع دوران بنگر ساغر عشرت بر گیر <versel2> که به هر حالتی این است بهین اوضاع <linebreak>
<versel1> طره شاهد دنیی همه بند است و فریب <versel2> عارفان بر سر این رشته نجویند نزاع <linebreak>
<versel1> عمر خسرو طلب ار نفع جهان می خواهی <versel2> که وجودیست عطابخش کریم نفاع <linebreak>
<versel1> مظهر لطف ازل روشنی چشم امل <versel2> جامع علم و عمل جان جهان شاه شجاع <linebreak>
<versel1> در وفای عشق تو مشهور خوبانم چو شمع <versel2> شب نشین کوی سربازان و رندانم چو شمع <linebreak>
<versel1> روز و شب خوابم نمی آید به چشم غم پرست <versel2> بس که در بیماری هجر تو گریانم چو شمع <linebreak>
<versel1> رشته صبرم به مقراض غمت ببریده شد <versel2> همچنان در آتش مهر تو سوزانم چو شمع <linebreak>
<versel1> گر کمیت اشک گلگونم نبودی گرم رو <versel2> کی شدی روشن به گیتی راز پنهانم چو شمع <linebreak>
<versel1> در میان آب و آتش همچنان سرگرم توست <versel2> این دل زار نزار اشک بارانم چو شمع <linebreak>
<versel1> در شب هجران مرا پروانه وصلی فرست <versel2> ور نه از دردت جهانی را بسوزانم چو شمع <linebreak>
<versel1> بی جمال عالم آرای تو روزم چون شب است <versel2> با کمال عشق تو در عین نقصانم چو شمع <linebreak>
<versel1> کوه صبرم نرم شد چون موم در دست غمت <versel2> تا در آب و آتش عشقت گدازانم چو شمع <linebreak>
<versel1> همچو صبحم یک نفس باقیست با دیدار تو <versel2> چهره بنما دلبرا تا جان برافشانم چو شمع <linebreak>
<versel1> سرفرازم کن شبی از وصل خود ای نازنین <versel2> تا منور گردد از دیدارت ایوانم چو شمع <linebreak>
<versel1> آتش مهر تو را حافظ عجب در سر گرفت <versel2> آتش دل کی به آب دیده بنشانم چو شمع <linebreak>
<versel1> سحر به بوی گلستان دمی شدم در باغ <versel2> که تا چو بلبل بیدل کنم علاج دماغ <linebreak>
<versel1> به جلوه گل سوری نگاه می کردم <versel2> که بود در شب تیره به روشنی چو چراغ <linebreak>
<versel1> چنان به حسن و جوانی خویشتن مغرور <versel2> که داشت از دل بلبل هزار گونه فراغ <linebreak>
<versel1> گشاده نرگس رعنا ز حسرت آب از چشم <versel2> نهاده لاله ز سودا به جان و دل صد داغ <linebreak>
<versel1> زبان کشیده چو تیغی به سرزنش سوسن <versel2> دهان گشاده شقایق چو مردم ایغاغ <linebreak>
<versel1> یکی چو باده پرستان صراحی اندر دست <versel2> یکی چو ساقی مستان به کف گرفته ایاغ <linebreak>
<versel1> نشاط و عیش و جوانی چو گل غنیمت دان <versel2> که حافظا نبود بر رسول غیر بلاغ <linebreak>
<versel1> طالع اگر مدد دهد دامنش آورم به کف <versel2> گر بکشم زهی طرب ور بکشد زهی شرف <linebreak>
<versel1> طرف کرم ز کس نبست این دل پر امید من <versel2> گر چه سخن همی برد قصه من به هر طرف <linebreak>
<versel1> از خم ابروی توام هیچ گشایشی نشد <versel2> وه که در این خیال کج عمر عزیز شد تلف <linebreak>
<versel1> ابروی دوست کی شود دستکش خیال من <versel2> کس نزده ست از این کمان تیر مراد بر هدف <linebreak>
<versel1> چند به ناز پرورم مهر بتان سنگدل <versel2> یاد پدر نمی کنند این پسران ناخلف <linebreak>
<versel1> من به خیال زاهدی گوشه نشین و طرفه آنک <versel2> مغبچه ای ز هر طرف می زندم به چنگ و دف <linebreak>
<versel1> بی خبرند زاهدان نقش بخوان ولاتقل <versel2> مست ریاست محتسب باده بده ولاتخف <linebreak>
<versel1> صوفی شهر بین که چون لقمه شبهه می خورد <versel2> پاردمش دراز باد آن حیوان خوش علف <linebreak>
<versel1> حافظ اگر قدم زنی در ره خاندان به صدق <versel2> بدرقه رهت شود همت شحنه نجف <linebreak>
<versel1> زبان خامه ندارد سر بیان فراق <versel2> وگرنه شرح دهم با تو داستان فراق <linebreak>
<versel1> دریغ مدت عمرم که بر امید وصال <versel2> به سر رسید و نیامد به سر زمان فراق <linebreak>
<versel1> سری که بر سر گردون به فخر می سودم <versel2> به راستان که نهادم بر آستان فراق <linebreak>
<versel1> چگونه باز کنم بال در هوای وصال <versel2> که ریخت مرغ دلم پر در آشیان فراق <linebreak>
<versel1> کنون چه چاره که در بحر غم به گردابی <versel2> فتاد زورق صبرم ز بادبان فراق <linebreak>
<versel1> بسی نماند که کشتی عمر غرقه شود <versel2> ز موج شوق تو در بحر بی کران فراق <linebreak>
<versel1> اگر به دست من افتد فراق را بکشم <versel2> که روز هجر سیه باد و خان و مان فراق <linebreak>
<versel1> رفیق خیل خیالیم و همنشین شکیب <versel2> قرین آتش هجران و هم قران فراق <linebreak>
<versel1> چگونه دعوی وصلت کنم به جان که شده ست <versel2> تنم وکیل قضا و دلم ضمان فراق <linebreak>
<versel1> ز سوز شوق دلم شد کباب دور از یار <versel2> مدام خون جگر می خورم ز خوان فراق <linebreak>
<versel1> فلک چو دید سرم را اسیر چنبر عشق <versel2> ببست گردن صبرم به ریسمان فراق <linebreak>
<versel1> به پای شوق گر این ره به سر شدی حافظ <versel2> به دست هجر ندادی کسی عنان فراق <linebreak>
<versel1> مقام امن و می بی غش و رفیق شفیق <versel2> گرت مدام میسر شود زهی توفیق <linebreak>
<versel1> جهان و کار جهان جمله هیچ بر هیچ است <versel2> هزار بار من این نکته کرده ام تحقیق <linebreak>
<versel1> دریغ و درد که تا این زمان ندانستم <versel2> که کیمیای سعادت رفیق بود رفیق <linebreak>
<versel1> به مامنی رو و فرصت شمر غنیمت وقت <versel2> که در کمینگه عمرند قاطعان طریق <linebreak>
<versel1> بیا که توبه ز لعل نگار و خنده جام <versel2> حکایتیست که عقلش نمی کند تصدیق <linebreak>
<versel1> اگر چه موی میانت به چون منی نرسد <versel2> خوش است خاطرم از فکر این خیال دقیق <linebreak>
<versel1> حلاوتی که تو را در چه زنخدان است <versel2> به کنه آن نرسد صد هزار فکر عمیق <linebreak>
<versel1> اگر به رنگ عقیقی شد اشک من چه عجب <versel2> که مهر خاتم لعل تو هست همچو عقیق <linebreak>
<versel1> به خنده گفت که حافظ غلام طبع توام <versel2> ببین که تا به چه حدم همی کند تحمیق <linebreak>
<versel1> اگر شراب خوری جرعه ای فشان بر خاک <versel2> از آن گناه که نفعی رسد به غیر چه باک <linebreak>
<versel1> برو به هر چه تو داری بخور دریغ مخور <versel2> که بی دریغ زند روزگار تیغ هلاک <linebreak>
<versel1> به خاک پای تو ای سرو نازپرور من <versel2> که روز واقعه پا وا مگیرم از سر خاک <linebreak>
<versel1> چه دوزخی چه بهشتی چه آدمی چه پری <versel2> به مذهب همه کفر طریقت است امساک <linebreak>
<versel1> مهندس فلکی راه دیر شش جهتی <versel2> چنان ببست که ره نیست زیر دیر مغاک <linebreak>
<versel1> فریب دختر رز طرفه می زند ره عقل <versel2> مباد تا به قیامت خراب طارم تاک <linebreak>
<versel1> به راه میکده حافظ خوش از جهان رفتی <versel2> دعای اهل دلت باد مونس دل پاک <linebreak>
<versel1> هزار دشمنم ار می کنند قصد هلاک <versel2> گرم تو دوستی از دشمنان ندارم باک <linebreak>
<versel1> مرا امید وصال تو زنده می دارد <versel2> و گر نه هر دمم از هجر توست بیم هلاک <linebreak>
<versel1> نفس نفس اگر از باد نشنوم بویش <versel2> زمان زمان چو گل از غم کنم گریبان چاک <linebreak>
<versel1> رود به خواب دو چشم از خیال تو هیهات <versel2> بود صبور دل اندر فراق تو حاشاک <linebreak>
<versel1> اگر تو زخم زنی به که دیگری مرهم <versel2> و گر تو زهر دهی به که دیگری تریاک <linebreak>
<versel1> بضرب سیفک قتلی حیاتنا ابدا <versel2> لان روحی قد طاب ان یکون فداک <linebreak>
<versel1> عنان مپیچ که گر می زنی به شمشیرم <versel2> سپر کنم سر و دستت ندارم از فتراک <linebreak>
<versel1> تو را چنان که تویی هر نظر کجا بیند <versel2> به قدر دانش خود هر کسی کند ادراک <linebreak>
<versel1> به چشم خلق عزیز جهان شود حافظ <versel2> که بر در تو نهد روی مسکنت بر خاک <linebreak>
<versel1> ای دل ریش مرا با لب تو حق نمک <versel2> حق نگه دار که من می روم الله معک <linebreak>
<versel1> تویی آن گوهر پاکیزه که در عالم قدس <versel2> ذکر خیر تو بود حاصل تسبیح ملک <linebreak>
<versel1> در خلوص منت ار هست شکی تجربه کن <versel2> کس عیار زر خالص نشناسد چو محک <linebreak>
<versel1> گفته بودی که شوم مست و دو بوست بدهم <versel2> وعده از حد بشد و ما نه دو دیدیم و نه یک <linebreak>
<versel1> بگشا پسته خندان و شکرریزی کن <versel2> خلق را از دهن خویش مینداز به شک <linebreak>
<versel1> چرخ برهم زنم ار غیر مرادم گردد <versel2> من نه آنم که زبونی کشم از چرخ فلک <linebreak>
<versel1> چون بر حافظ خویشش نگذاری باری <versel2> ای رقیب از بر او یک دو قدم دورترک <linebreak>
<versel1> خوش خبر باشی ای نسیم شمال <versel2> که به ما می رسد زمان وصال <linebreak>
<versel1> قصت العشق لا انفصام لها <versel2> فصمت ها هنا لسان القال <linebreak>
<versel1> ما لسلمی و من بذی سلم <versel2> این جیراننا و کیف الحال <linebreak>
<versel1> عفت الدار بعد عافیت <versel2> فاسالوا حالها عن الاطلال <linebreak>
<versel1> فی جمال الکمال نلت منی <versel2> صرف الله عنک عین کمال <linebreak>
<versel1> یا برید الحمی حماک الله <versel2> مرحبا مرحبا تعال تعال <linebreak>
<versel1> عرصه بزمگاه خالی ماند <versel2> از حریفان و جام مالامال <linebreak>
<versel1> سایه افکند حالیا شب هجر <versel2> تا چه بازند شب روان خیال <linebreak>
<versel1> ترک ما سوی کس نمی نگرد <versel2> آه از این کبریا و جاه و جلال <linebreak>
<versel1> حافظا عشق و صابری تا چند <versel2> ناله عاشقان خوش است بنال <linebreak>
<versel1> شممت روح وداد و شمت برق وصال <versel2> بیا که بوی تو را میرم ای نسیم شمال <linebreak>
<versel1> احادیا بجمال الحبیب قف وانزل <versel2> که نیست صبر جمیلم ز اشتیاق جمال <linebreak>
<versel1> حکایت شب هجران فروگذاشته به <versel2> به شکر آن که برافکند پرده روز وصال <linebreak>
<versel1> بیا که پرده گلریز هفت خانه چشم <versel2> کشیده ایم به تحریر کارگاه خیال <linebreak>
<versel1> چو یار بر سر صلح است و عذر می طلبد <versel2> توان گذشت ز جور رقیب در همه حال <linebreak>
<versel1> به جز خیال دهان تو نیست در دل تنگ <versel2> که کس مباد چو من در پی خیال محال <linebreak>
<versel1> قتیل عشق تو شد حافظ غریب ولی <versel2> به خاک ما گذری کن که خون مات حلال <linebreak>
<versel1> دارای جهان نصرت دین خسرو کامل <versel2> یحیی بن مظفر ملک عالم عادل <linebreak>
<versel1> ای درگه اسلام پناه تو گشاده <versel2> بر روی زمین روزنه جان و در دل <linebreak>
<versel1> تعظیم تو بر جان و خرد واجب و لازم <versel2> انعام تو بر کون و مکان فایض و شامل <linebreak>
<versel1> روز ازل از کلک تو یک قطره سیاهی <versel2> بر روی مه افتاد که شد حل مسایل <linebreak>
<versel1> خورشید چو آن خال سیه دید به دل گفت <versel2> ای کاج که من بودمی آن هندوی مقبل <linebreak>
<versel1> شاها فلک از بزم تو در رقص و سماع است <versel2> دست طرب از دامن این زمزمه مگسل <linebreak>
<versel1> می نوش و جهان بخش که از زلف کمندت <versel2> شد گردن بدخواه گرفتار سلاسل <linebreak>
<versel1> دور فلکی یک سره بر منهج عدل است <versel2> خوش باش که ظالم نبرد راه به منزل <linebreak>
<versel1> حافظ قلم شاه جهان مقسم رزق است <versel2> از بهر معیشت مکن اندیشه باطل <linebreak>
<versel1> به وقت گل شدم از توبه شراب خجل <versel2> که کس مباد ز کردار ناصواب خجل <linebreak>
<versel1> صلاح ما همه دام ره است و من زین بحث <versel2> نیم ز شاهد و ساقی به هیچ باب خجل <linebreak>
<versel1> بود که یار نرنجد ز ما به خلق کریم <versel2> که از سوال ملولیم و از جواب خجل <linebreak>
<versel1> ز خون که رفت شب دوش از سراچه چشم <versel2> شدیم در نظر رهروان خواب خجل <linebreak>
<versel1> رواست نرگس مست ار فکند سر در پیش <versel2> که شد ز شیوه آن چشم پر عتاب خجل <linebreak>
<versel1> تویی که خوبتری ز آفتاب و شکر خدا <versel2> که نیستم ز تو در روی آفتاب خجل <linebreak>
<versel1> حجاب ظلمت از آن بست آب خضر که گشت <versel2> ز شعر حافظ و آن طبع همچو آب خجل <linebreak>
<versel1> اگر به کوی تو باشد مرا مجال وصول <versel2> رسد به دولت وصل تو کار من به اصول <linebreak>
<versel1> قرار برده ز من آن دو نرگس رعنا <versel2> فراغ برده ز من آن دو جادوی مکحول <linebreak>
<versel1> چو بر در تو من بینوای بی زر و زور <versel2> به هیچ باب ندارم ره خروج و دخول <linebreak>
<versel1> کجا روم چه کنم چاره از کجا جویم <versel2> که گشته ام ز غم و جور روزگار ملول <linebreak>
<versel1> من شکسته بدحال زندگی یابم <versel2> در آن زمان که به تیغ غمت شوم مقتول <linebreak>
<versel1> خرابتر ز دل من غم تو جای نیافت <versel2> که ساخت در دل تنگم قرارگاه نزول <linebreak>
<versel1> دل از جواهر مهرت چو صیقلی دارد <versel2> بود ز زنگ حوادث هر آینه مصقول <linebreak>
<versel1> چه جرم کرده ام ای جان و دل به حضرت تو <versel2> که طاعت من بیدل نمی شود مقبول <linebreak>
<versel1> به درد عشق بساز و خموش کن حافظ <versel2> رموز عشق مکن فاش پیش اهل عقول <linebreak>
<versel1> هر نکته ای که گفتم در وصف آن شمایل <versel2> هر کو شنید گفتا لله در قایل <linebreak>
<versel1> تحصیل عشق و رندی آسان نمود اول <versel2> آخر بسوخت جانم در کسب این فضایل <linebreak>
<versel1> حلاج بر سر دار این نکته خوش سراید <versel2> از شافعی نپرسند امثال این مسایل <linebreak>
<versel1> گفتم که کی ببخشی بر جان ناتوانم <versel2> گفت آن زمان که نبود جان در میانه حایل <linebreak>
<versel1> دل داده ام به یاری شوخی کشی نگاری <versel2> مرضیت السجایا محمودت الخصایل <linebreak>
<versel1> در عین گوشه گیری بودم چو چشم مستت <versel2> و اکنون شدم به مستان چون ابروی تو مایل <linebreak>
<versel1> از آب دیده صد ره طوفان نوح دیدم <versel2> وز لوح سینه نقشت هرگز نگشت زایل <linebreak>
<versel1> ای دوست دست حافظ تعویذ چشم زخم است <versel2> یا رب ببینم آن را در گردنت حمایل <linebreak>
<versel1> ای رخت چون خلد و لعلت سلسبیل <versel2> سلسبیلت کرده جان و دل سبیل <linebreak>
<versel1> سبزپوشان خطت بر گرد لب <versel2> همچو مورانند گرد سلسبیل <linebreak>
<versel1> ناوک چشم تو در هر گوشه ای <versel2> همچو من افتاده دارد صد قتیل <linebreak>
<versel1> یا رب این آتش که در جان من است <versel2> سرد کن زان سان که کردی بر خلیل <linebreak>
<versel1> من نمی یابم مجال ای دوستان <versel2> گر چه دارد او جمالی بس جمیل <linebreak>
<versel1> پای ما لنگ است و منزل بس دراز <versel2> دست ما کوتاه و خرما بر نخیل <linebreak>
<versel1> حافظ از سرپنجه عشق نگار <versel2> همچو مور افتاده شد در پای پیل <linebreak>
<versel1> شاه عالم را بقا و عز و ناز <versel2> باد و هر چیزی که باشد زین قبیل <linebreak>
<versel1> عشقبازی و جوانی و شراب لعل فام <versel2> مجلس انس و حریف همدم و شرب مدام <linebreak>
<versel1> ساقی شکردهان و مطرب شیرین سخن <versel2> همنشینی نیک کردار و ندیمی نیک نام <linebreak>
<versel1> شاهدی از لطف و پاکی رشک آب زندگی <versel2> دلبری در حسن و خوبی غیرت ماه تمام <linebreak>
<versel1> بزمگاهی دلنشان چون قصر فردوس برین <versel2> گلشنی پیرامنش چون روضه دارالسلام <linebreak>
<versel1> صف نشینان نیکخواه و پیشکاران با ادب <versel2> دوستداران صاحب اسرار و حریفان دوستکام <linebreak>
<versel1> باده گلرنگ تلخ تیز خوشخوار سبک <versel2> نقلش از لعل نگار و نقلش از یاقوت خام <linebreak>
<versel1> غمزه ساقی به یغمای خرد آهخته تیغ <versel2> زلف جانان از برای صید دل گسترده دام <linebreak>
<versel1> نکته دانی بذله گو چون حافظ شیرین سخن <versel2> بخشش آموزی جهان افروز چون حاجی قوام <linebreak>
<versel1> هر که این عشرت نخواهد خوشدلی بر وی تباه <versel2> وان که این مجلس نجوید زندگی بر وی حرام <linebreak>
<versel1> مرحبا طایر فرخ پی فرخنده پیام <versel2> خیر مقدم چه خبر دوست کجا راه کدام <linebreak>
<versel1> یا رب این قافله را لطف ازل بدرقه باد <versel2> که از او خصم به دام آمد و معشوقه به کام <linebreak>
<versel1> ماجرای من و معشوق مرا پایان نیست <versel2> هر چه آغاز ندارد نپذیرد انجام <linebreak>
<versel1> گل ز حد برد تنعم نفسی رخ بنما <versel2> سرو می نازد و خوش نیست خدا را بخرام <linebreak>
<versel1> زلف دلدار چو زنار همی فرماید <versel2> برو ای شیخ که شد بر تن ما خرقه حرام <linebreak>
<versel1> مرغ روحم که همی زد ز سر سدره صفیر <versel2> عاقبت دانه خال تو فکندش در دام <linebreak>
<versel1> چشم بیمار مرا خواب نه در خور باشد <versel2> من له یقتل دا دنف کیف ینام <linebreak>
<versel1> تو ترحم نکنی بر من مخلص گفتم <versel2> ذاک دعوای و ها انت و تلک الایام <linebreak>
<versel1> حافظ ار میل به ابروی تو دارد شاید <versel2> جای در گوشه محراب کنند اهل کلام <linebreak>
<versel1> عاشق روی جوانی خوش نوخاسته ام <versel2> وز خدا دولت این غم به دعا خواسته ام <linebreak>
<versel1> عاشق و رند و نظربازم و می گویم فاش <versel2> تا بدانی که به چندین هنر آراسته ام <linebreak>
<versel1> شرمم از خرقه آلوده خود می آید <versel2> که بر او وصله به صد شعبده پیراسته ام <linebreak>
<versel1> خوش بسوز از غمش ای شمع که اینک من نیز <versel2> هم بدین کار کمربسته و برخاسته ام <linebreak>
<versel1> با چنین حیرتم از دست بشد صرفه کار <versel2> در غم افزوده ام آنچ از دل و جان کاسته ام <linebreak>
<versel1> همچو حافظ به خرابات روم جامه قبا <versel2> بو که در بر کشد آن دلبر نوخاسته ام <linebreak>
<versel1> بشری اذ السلامت حلت بذی سلم <versel2> لله حمد معترف غایت النعم <linebreak>
<versel1> آن خوش خبر کجاست که این فتح مژده داد <versel2> تا جان فشانمش چو زر و سیم در قدم <linebreak>
<versel1> از بازگشت شاه در این طرفه منزل است <versel2> آهنگ خصم او به سراپرده عدم <linebreak>
<versel1> پیمان شکن هرآینه گردد شکسته حال <versel2> ان العهود عند ملیک النهی ذمم <linebreak>
<versel1> می جست از سحاب امل رحمتی ولی <versel2> جز دیده اش معاینه بیرون نداد نم <linebreak>
<versel1> در نیل غم فتاد سپهرش به طنز گفت <versel2> الآن قد ندمت و ما ینفع الندم <linebreak>
<versel1> ساقی چو یار مه رخ و از اهل راز بود <versel2> حافظ بخورد باده و شیخ و فقیه هم <linebreak>
<versel1> بازآی ساقیا که هواخواه خدمتم <versel2> مشتاق بندگی و دعاگوی دولتم <linebreak>
<versel1> زان جا که فیض جام سعادت فروغ توست <versel2> بیرون شدی نمای ز ظلمات حیرتم <linebreak>
<versel1> هر چند غرق بحر گناهم ز صد جهت <versel2> تا آشنای عشق شدم ز اهل رحمتم <linebreak>
<versel1> عیبم مکن به رندی و بدنامی ای حکیم <versel2> کاین بود سرنوشت ز دیوان قسمتم <linebreak>
<versel1> می خور که عاشقی نه به کسب است و اختیار <versel2> این موهبت رسید ز میراث فطرتم <linebreak>
<versel1> من کز وطن سفر نگزیدم به عمر خویش <versel2> در عشق دیدن تو هواخواه غربتم <linebreak>
<versel1> دریا و کوه در ره و من خسته و ضعیف <versel2> ای خضر پی خجسته مدد کن به همتم <linebreak>
<versel1> دورم به صورت از در دولتسرای تو <versel2> لیکن به جان و دل ز مقیمان حضرتم <linebreak>
<versel1> حافظ به پیش چشم تو خواهد سپرد جان <versel2> در این خیالم ار بدهد عمر مهلتم <linebreak>
<versel1> دوش بیماری چشم تو ببرد از دستم <versel2> لیکن از لطف لبت صورت جان می بستم <linebreak>
<versel1> عشق من با خط مشکین تو امروزی نیست <versel2> دیرگاه است کز این جام هلالی مستم <linebreak>
<versel1> از ثبات خودم این نکته خوش آمد که به جور <versel2> در سر کوی تو از پای طلب ننشستم <linebreak>
<versel1> عافیت چشم مدار از من میخانه نشین <versel2> که دم از خدمت رندان زده ام تا هستم <linebreak>
<versel1> در ره عشق از آن سوی فنا صد خطر است <versel2> تا نگویی که چو عمرم به سر آمد رستم <linebreak>
<versel1> بعد از اینم چه غم از تیر کج انداز حسود <versel2> چون به محبوب کمان ابروی خود پیوستم <linebreak>
<versel1> بوسه بر درج عقیق تو حلال است مرا <versel2> که به افسوس و جفا مهر وفا نشکستم <linebreak>
<versel1> صنمی لشکریم غارت دل کرد و برفت <versel2> آه اگر عاطفت شاه نگیرد دستم <linebreak>
<versel1> رتبت دانش حافظ به فلک بر شده بود <versel2> کرد غمخواری شمشاد بلندت پستم <linebreak>
<versel1> به غیر از آن که بشد دین و دانش از دستم <versel2> بیا بگو که ز عشقت چه طرف بربستم <linebreak>
<versel1> اگر چه خرمن عمرم غم تو داد به باد <versel2> به خاک پای عزیزت که عهد نشکستم <linebreak>
<versel1> چو ذره گر چه حقیرم ببین به دولت عشق <versel2> که در هوای رخت چون به مهر پیوستم <linebreak>
<versel1> بیار باده که عمریست تا من از سر امن <versel2> به کنج عافیت از بهر عیش ننشستم <linebreak>
<versel1> اگر ز مردم هشیاری ای نصیحتگو <versel2> سخن به خاک میفکن چرا که من مستم <linebreak>
<versel1> چگونه سر ز خجالت برآورم بر دوست <versel2> که خدمتی به سزا برنیامد از دستم <linebreak>
<versel1> بسوخت حافظ و آن یار دلنواز نگفت <versel2> که مرهمی بفرستم که خاطرش خستم <linebreak>
<versel1> زلف بر باد مده تا ندهی بر بادم <versel2> ناز بنیاد مکن تا نکنی بنیادم <linebreak>
<versel1> می مخور با همه کس تا نخورم خون جگر <versel2> سر مکش تا نکشد سر به فلک فریادم <linebreak>
<versel1> زلف را حلقه مکن تا نکنی در بندم <versel2> طره را تاب مده تا ندهی بر بادم <linebreak>
<versel1> یار بیگانه مشو تا نبری از خویشم <versel2> غم اغیار مخور تا نکنی ناشادم <linebreak>
<versel1> رخ برافروز که فارغ کنی از برگ گلم <versel2> قد برافراز که از سرو کنی آزادم <linebreak>
<versel1> شمع هر جمع مشو ور نه بسوزی ما را <versel2> یاد هر قوم مکن تا نروی از یادم <linebreak>
<versel1> شهره شهر مشو تا ننهم سر در کوه <versel2> شور شیرین منما تا نکنی فرهادم <linebreak>
<versel1> رحم کن بر من مسکین و به فریادم رس <versel2> تا به خاک در آصف نرسد فریادم <linebreak>
<versel1> حافظ از جور تو حاشا که بگرداند روی <versel2> من از آن روز که دربند توام آزادم <linebreak>
<versel1> فاش می گویم و از گفته خود دلشادم <versel2> بنده عشقم و از هر دو جهان آزادم <linebreak>
<versel1> طایر گلشن قدسم چه دهم شرح فراق <versel2> که در این دامگه حادثه چون افتادم <linebreak>
<versel1> من ملک بودم و فردوس برین جایم بود <versel2> آدم آورد در این دیر خراب آبادم <linebreak>
<versel1> سایه طوبی و دلجویی حور و لب حوض <versel2> به هوای سر کوی تو برفت از یادم <linebreak>
<versel1> نیست بر لوح دلم جز الف قامت دوست <versel2> چه کنم حرف دگر یاد نداد استادم <linebreak>
<versel1> کوکب بخت مرا هیچ منجم نشناخت <versel2> یا رب از مادر گیتی به چه طالع زادم <linebreak>
<versel1> تا شدم حلقه به گوش در میخانه عشق <versel2> هر دم آید غمی از نو به مبارک بادم <linebreak>
<versel1> می خورد خون دلم مردمک دیده سزاست <versel2> که چرا دل به جگرگوشه مردم دادم <linebreak>
<versel1> پاک کن چهره حافظ به سر زلف ز اشک <versel2> ور نه این سیل دمادم ببرد بنیادم <linebreak>
<versel1> مرا می بینی و هر دم زیادت می کنی دردم <versel2> تو را می بینم و میلم زیادت می شود هر دم <linebreak>
<versel1> به سامانم نمی پرسی نمی دانم چه سر داری <versel2> به درمانم نمی کوشی نمی دانی مگر دردم <linebreak>
<versel1> نه راه است این که بگذاری مرا بر خاک و بگریزی <versel2> گذاری آر و بازم پرس تا خاک رهت گردم <linebreak>
<versel1> ندارم دستت از دامن به جز در خاک و آن دم هم <versel2> که بر خاکم روان گردی بگیرد دامنت گردم <linebreak>
<versel1> فرو رفت از غم عشقت دمم دم می دهی تا کی <versel2> دمار از من برآوردی نمی گویی برآوردم <linebreak>
<versel1> شبی دل را به تاریکی ز زلفت باز می جستم <versel2> رخت می دیدم و جامی هلالی باز می خوردم <linebreak>
<versel1> کشیدم در برت ناگاه و شد در تاب گیسویت <versel2> نهادم بر لبت لب را و جان و دل فدا کردم <linebreak>
<versel1> تو خوش می باش با حافظ برو گو خصم جان می ده <versel2> چو گرمی از تو می بینم چه باک از خصم دم سردم <linebreak>
<versel1> سال ها پیروی مذهب رندان کردم <versel2> تا به فتوی خرد حرص به زندان کردم <linebreak>
<versel1> من به سرمنزل عنقا نه به خود بردم راه <versel2> قطع این مرحله با مرغ سلیمان کردم <linebreak>
<versel1> سایه ای بر دل ریشم فکن ای گنج روان <versel2> که من این خانه به سودای تو ویران کردم <linebreak>
<versel1> توبه کردم که نبوسم لب ساقی و کنون <versel2> می گزم لب که چرا گوش به نادان کردم <linebreak>
<versel1> در خلاف آمد عادت بطلب کام که من <versel2> کسب جمعیت از آن زلف پریشان کردم <linebreak>
<versel1> نقش مستوری و مستی نه به دست من و توست <versel2> آن چه سلطان ازل گفت بکن آن کردم <linebreak>
<versel1> دارم از لطف ازل جنت فردوس طمع <versel2> گر چه دربانی میخانه فراوان کردم <linebreak>
<versel1> این که پیرانه سرم صحبت یوسف بنواخت <versel2> اجر صبریست که در کلبه احزان کردم <linebreak>
<versel1> صبح خیزی و سلامت طلبی چون حافظ <versel2> هر چه کردم همه از دولت قرآن کردم <linebreak>
<versel1> گر به دیوان غزل صدرنشینم چه عجب <versel2> سال ها بندگی صاحب دیوان کردم <linebreak>
<versel1> دیشب به سیل اشک ره خواب می زدم <versel2> نقشی به یاد خط تو بر آب می زدم <linebreak>
<versel1> ابروی یار در نظر و خرقه سوخته <versel2> جامی به یاد گوشه محراب می زدم <linebreak>
<versel1> هر مرغ فکر کز سر شاخ سخن بجست <versel2> بازش ز طره تو به مضراب می زدم <linebreak>
<versel1> روی نگار در نظرم جلوه می نمود <versel2> وز دور بوسه بر رخ مهتاب می زدم <linebreak>
<versel1> چشمم به روی ساقی و گوشم به قول چنگ <versel2> فالی به چشم و گوش در این باب می زدم <linebreak>
<versel1> نقش خیال روی تو تا وقت صبحدم <versel2> بر کارگاه دیده بی خواب می زدم <linebreak>
<versel1> ساقی به صوت این غزلم کاسه می گرفت <versel2> می گفتم این سرود و می ناب می زدم <linebreak>
<versel1> خوش بود وقت حافظ و فال مراد و کام <versel2> بر نام عمر و دولت احباب می زدم <linebreak>
<versel1> هر چند پیر و خسته دل و ناتوان شدم <versel2> هر گه که یاد روی تو کردم جوان شدم <linebreak>
<versel1> شکر خدا که هر چه طلب کردم از خدا <versel2> بر منتهای همت خود کامران شدم <linebreak>
<versel1> ای گلبن جوان بر دولت بخور که من <versel2> در سایه تو بلبل باغ جهان شدم <linebreak>
<versel1> اول ز تحت و فوق وجودم خبر نبود <versel2> در مکتب غم تو چنین نکته دان شدم <linebreak>
<versel1> قسمت حوالتم به خرابات می کند <versel2> هر چند کاین چنین شدم و آن چنان شدم <linebreak>
<versel1> آن روز بر دلم در معنی گشوده شد <versel2> کز ساکنان درگه پیر مغان شدم <linebreak>
<versel1> در شاهراه دولت سرمد به تخت بخت <versel2> با جام می به کام دل دوستان شدم <linebreak>
<versel1> از آن زمان که فتنه چشمت به من رسید <versel2> ایمن ز شر فتنه آخرزمان شدم <linebreak>
<versel1> من پیر سال و ماه نیم یار بی وفاست <versel2> بر من چو عمر می گذرد پیر از آن شدم <linebreak>
<versel1> دوشم نوید داد عنایت که حافظا <versel2> بازآ که من به عفو گناهت ضمان شدم <linebreak>
<versel1> خیال نقش تو در کارگاه دیده کشیدم <versel2> به صورت تو نگاری ندیدم و نشنیدم <linebreak>
<versel1> اگر چه در طلبت همعنان باد شمالم <versel2> به گرد سرو خرامان قامتت نرسیدم <linebreak>
<versel1> امید در شب زلفت به روز عمر نبستم <versel2> طمع به دور دهانت ز کام دل ببریدم <linebreak>
<versel1> به شوق چشمه نوشت چه قطره ها که فشاندم <versel2> ز لعل باده فروشت چه عشوه ها که خریدم <linebreak>
<versel1> ز غمزه بر دل ریشم چه تیرها که گشادی <versel2> ز غصه بر سر کویت چه بارها که کشیدم <linebreak>
<versel1> ز کوی یار بیار ای نسیم صبح غباری <versel2> که بوی خون دل ریش از آن تراب شنیدم <linebreak>
<versel1> گناه چشم سیاه تو بود و گردن دلخواه <versel2> که من چو آهوی وحشی ز آدمی برمیدم <linebreak>
<versel1> چو غنچه بر سرم از کوی او گذشت نسیمی <versel2> که پرده بر دل خونین به بوی او بدریدم <linebreak>
<versel1> به خاک پای تو سوگند و نور دیده حافظ <versel2> که بی رخ تو فروغ از چراغ دیده ندیدم <linebreak>
<versel1> ز دست کوته خود زیر بارم <versel2> که از بالابلندان شرمسارم <linebreak>
<versel1> مگر زنجیر مویی گیردم دست <versel2> وگر نه سر به شیدایی برآرم <linebreak>
<versel1> ز چشم من بپرس اوضاع گردون <versel2> که شب تا روز اختر می شمارم <linebreak>
<versel1> بدین شکرانه می بوسم لب جام <versel2> که کرد آگه ز راز روزگارم <linebreak>
<versel1> اگر گفتم دعای می فروشان <versel2> چه باشد حق نعمت می گزارم <linebreak>
<versel1> من از بازوی خود دارم بسی شکر <versel2> که زور مردم آزاری ندارم <linebreak>
<versel1> سری دارم چو حافظ مست لیکن <versel2> به لطف آن سری امیدوارم <linebreak>
<versel1> گر چه افتاد ز زلفش گرهی در کارم <versel2> همچنان چشم گشاد از کرمش می دارم <linebreak>
<versel1> به طرب حمل مکن سرخی رویم که چو جام <versel2> خون دل عکس برون می دهد از رخسارم <linebreak>
<versel1> پرده مطربم از دست برون خواهد برد <versel2> آه اگر زان که در این پرده نباشد بارم <linebreak>
<versel1> پاسبان حرم دل شده ام شب همه شب <versel2> تا در این پرده جز اندیشه او نگذارم <linebreak>
<versel1> منم آن شاعر ساحر که به افسون سخن <versel2> از نی کلک همه قند و شکر می بارم <linebreak>
<versel1> دیده بخت به افسانه او شد در خواب <versel2> کو نسیمی ز عنایت که کند بیدارم <linebreak>
<versel1> چون تو را در گذر ای یار نمی یارم دید <versel2> با که گویم که بگوید سخنی با یارم <linebreak>
<versel1> دوش می گفت که حافظ همه روی است و ریا <versel2> بجز از خاک درش با که بود بازارم <linebreak>
<versel1> گر دست دهد خاک کف پای نگارم <versel2> بر لوح بصر خط غباری بنگارم <linebreak>
<versel1> بر بوی کنار تو شدم غرق و امید است <versel2> از موج سرشکم که رساند به کنارم <linebreak>
<versel1> پروانه او گر رسدم در طلب جان <versel2> چون شمع همان دم به دمی جان بسپارم <linebreak>
<versel1> امروز مکش سر ز وفای من و اندیش <versel2> زان شب که من از غم به دعا دست برآرم <linebreak>
<versel1> زلفین سیاه تو به دلداری عشاق <versel2> دادند قراری و ببردند قرارم <linebreak>
<versel1> ای باد از آن باده نسیمی به من آور <versel2> کان بوی شفابخش بود دفع خمارم <linebreak>
<versel1> گر قلب دلم را ننهد دوست عیاری <versel2> من نقد روان در دمش از دیده شمارم <linebreak>
<versel1> دامن مفشان از من خاکی که پس از من <versel2> زین در نتواند که برد باد غبارم <linebreak>
<versel1> حافظ لب لعلش چو مرا جان عزیز است <versel2> عمری بود آن لحظه که جان را به لب آرم <linebreak>
<versel1> در نهانخانه عشرت صنمی خوش دارم <versel2> کز سر زلف و رخش نعل در آتش دارم <linebreak>
<versel1> عاشق و رندم و میخواره به آواز بلند <versel2> وین همه منصب از آن حور پریوش دارم <linebreak>
<versel1> گر تو زین دست مرا بی سر و سامان داری <versel2> من به آه سحرت زلف مشوش دارم <linebreak>
<versel1> گر چنین چهره گشاید خط زنگاری دوست <versel2> من رخ زرد به خونابه منقش دارم <linebreak>
<versel1> گر به کاشانه رندان قدمی خواهی زد <versel2> نقل شعر شکرین و می بی غش دارم <linebreak>
<versel1> ناوک غمزه بیار و رسن زلف که من <versel2> جنگ ها با دل مجروح بلاکش دارم <linebreak>
<versel1> حافظا چون غم و شادی جهان در گذر است <versel2> بهتر آن است که من خاطر خود خوش دارم <linebreak>
<versel1> مرا عهدیست با جانان که تا جان در بدن دارم <versel2> هواداران کویش را چو جان خویشتن دارم <linebreak>
<versel1> صفای خلوت خاطر از آن شمع چگل جویم <versel2> فروغ چشم و نور دل از آن ماه ختن دارم <linebreak>
<versel1> به کام و آرزوی دل چو دارم خلوتی حاصل <versel2> چه فکر از خبث بدگویان میان انجمن دارم <linebreak>
<versel1> مرا در خانه سروی هست کاندر سایه قدش <versel2> فراغ از سرو بستانی و شمشاد چمن دارم <linebreak>
<versel1> گرم صد لشکر از خوبان به قصد دل کمین سازند <versel2> بحمد الله و المنه بتی لشکرشکن دارم <linebreak>
<versel1> سزد کز خاتم لعلش زنم لاف سلیمانی <versel2> چو اسم اعظمم باشد چه باک از اهرمن دارم <linebreak>
<versel1> الا ای پیر فرزانه مکن عیبم ز میخانه <versel2> که من در ترک پیمانه دلی پیمان شکن دارم <linebreak>
<versel1> خدا را ای رقیب امشب زمانی دیده بر هم نه <versel2> که من با لعل خاموشش نهانی صد سخن دارم <linebreak>
<versel1> چو در گلزار اقبالش خرامانم بحمدالله <versel2> نه میل لاله و نسرین نه برگ نسترن دارم <linebreak>
<versel1> به رندی شهره شد حافظ میان همدمان لیکن <versel2> چه غم دارم که در عالم قوام الدین حسن دارم <linebreak>
<versel1> من که باشم که بر آن خاطر عاطر گذرم <versel2> لطف ها می کنی ای خاک درت تاج سرم <linebreak>
<versel1> دلبرا بنده نوازیت که آموخت بگو <versel2> که من این ظن به رقیبان تو هرگز نبرم <linebreak>
<versel1> همتم بدرقه راه کن ای طایر قدس <versel2> که دراز است ره مقصد و من نوسفرم <linebreak>
<versel1> ای نسیم سحری بندگی من برسان <versel2> که فراموش مکن وقت دعای سحرم <linebreak>
<versel1> خرم آن روز کز این مرحله بربندم بار <versel2> و از سر کوی تو پرسند رفیقان خبرم <linebreak>
<versel1> حافظا شاید اگر در طلب گوهر وصل <versel2> دیده دریا کنم از اشک و در او غوطه خورم <linebreak>
<versel1> پایه نظم بلند است و جهان گیر بگو <versel2> تا کند پادشه بحر دهان پرگهرم <linebreak>
<versel1> جوزا سحر نهاد حمایل برابرم <versel2> یعنی غلام شاهم و سوگند می خورم <linebreak>
<versel1> ساقی بیا که از مدد بخت کارساز <versel2> کامی که خواستم ز خدا شد میسرم <linebreak>
<versel1> جامی بده که باز به شادی روی شاه <versel2> پیرانه سر هوای جوانیست در سرم <linebreak>
<versel1> راهم مزن به وصف زلال خضر که من <versel2> از جام شاه جرعه کش حوض کوثرم <linebreak>
<versel1> شاها اگر به عرش رسانم سریر فضل <versel2> مملوک این جنابم و مسکین این درم <linebreak>
<versel1> من جرعه نوش بزم تو بودم هزار سال <versel2> کی ترک آبخورد کند طبع خوگرم <linebreak>
<versel1> ور باورت نمی کند از بنده این حدیث <versel2> از گفته کمال دلیلی بیاورم <linebreak>
<versel1> گر برکنم دل از تو و بردارم از تو مهر <versel2> آن مهر بر که افکنم آن دل کجا برم <linebreak>
<versel1> منصور بن مظفر غازیست حرز من <versel2> و از این خجسته نام بر اعدا مظفرم <linebreak>
<versel1> عهد الست من همه با عشق شاه بود <versel2> و از شاهراه عمر بدین عهد بگذرم <linebreak>
<versel1> گردون چو کرد نظم ثریا به نام شاه <versel2> من نظم در چرا نکنم از که کمترم <linebreak>
<versel1> شاهین صفت چو طعمه چشیدم ز دست شاه <versel2> کی باشد التفات به صید کبوترم <linebreak>
<versel1> ای شاه شیرگیر چه کم گردد ار شود <versel2> در سایه تو ملک فراغت میسرم <linebreak>
<versel1> شعرم به یمن مدح تو صد ملک دل گشاد <versel2> گویی که تیغ توست زبان سخنورم <linebreak>
<versel1> بر گلشنی اگر بگذشتم چو باد صبح <versel2> نی عشق سرو بود و نه شوق صنوبرم <linebreak>
<versel1> بوی تو می شنیدم و بر یاد روی تو <versel2> دادند ساقیان طرب یک دو ساغرم <linebreak>
<versel1> مستی به آب یک دو عنب وضع بنده نیست <versel2> من سالخورده پیر خرابات پرورم <linebreak>
<versel1> با سیر اختر فلکم داوری بسیست <versel2> انصاف شاه باد در این قصه یاورم <linebreak>
<versel1> شکر خدا که باز در این اوج بارگاه <versel2> طاووس عرش می شنود صیت شهپرم <linebreak>
<versel1> نامم ز کارخانه عشاق محو باد <versel2> گر جز محبت تو بود شغل دیگرم <linebreak>
<versel1> شبل الاسد به صید دلم حمله کرد و من <versel2> گر لاغرم وگرنه شکار غضنفرم <linebreak>
<versel1> ای عاشقان روی تو از ذره بیشتر <versel2> من کی رسم به وصل تو کز ذره کمترم <linebreak>
<versel1> بنما به من که منکر حسن رخ تو کیست <versel2> تا دیده اش به گزلک غیرت برآورم <linebreak>
<versel1> بر من فتاد سایه خورشید سلطنت <versel2> و اکنون فراغت است ز خورشید خاورم <linebreak>
<versel1> مقصود از این معامله بازارتیزی است <versel2> نی جلوه می فروشم و نی عشوه می خرم <linebreak>
<versel1> تو همچو صبحی و من شمع خلوت سحرم <versel2> تبسمی کن و جان بین که چون همی سپرم <linebreak>
<versel1> چنین که در دل من داغ زلف سرکش توست <versel2> بنفشه زار شود تربتم چو درگذرم <linebreak>
<versel1> بر آستان مرادت گشاده ام در چشم <versel2> که یک نظر فکنی خود فکندی از نظرم <linebreak>
<versel1> چه شکر گویمت ای خیل غم عفاک الله <versel2> که روز بی کسی آخر نمی روی ز سرم <linebreak>
<versel1> غلام مردم چشمم که با سیاه دلی <versel2> هزار قطره ببارد چو درد دل شمرم <linebreak>
<versel1> به هر نظر بت ما جلوه می کند لیکن <versel2> کس این کرشمه نبیند که من همی نگرم <linebreak>
<versel1> به خاک حافظ اگر یار بگذرد چون باد <versel2> ز شوق در دل آن تنگنا کفن بدرم <linebreak>
<versel1> به تیغم گر کشد دستش نگیرم <versel2> وگر تیرم زند منت پذیرم <linebreak>
<versel1> کمان ابرویت را گو بزن تیر <versel2> که پیش دست و بازویت بمیرم <linebreak>
<versel1> غم گیتی گر از پایم درآرد <versel2> بجز ساغر که باشد دستگیرم <linebreak>
<versel1> برآی ای آفتاب صبح امید <versel2> که در دست شب هجران اسیرم <linebreak>
<versel1> به فریادم رس ای پیر خرابات <versel2> به یک جرعه جوانم کن که پیرم <linebreak>
<versel1> به گیسوی تو خوردم دوش سوگند <versel2> که من از پای تو سر بر نگیرم <linebreak>
<versel1> بسوز این خرقه تقوا تو حافظ <versel2> که گر آتش شوم در وی نگیرم <linebreak>
<versel1> مزن بر دل ز نوک غمزه تیرم <versel2> که پیش چشم بیمارت بمیرم <linebreak>
<versel1> نصاب حسن در حد کمال است <versel2> زکاتم ده که مسکین و فقیرم <linebreak>
<versel1> چو طفلان تا کی ای زاهد فریبی <versel2> به سیب بوستان و شهد و شیرم <linebreak>
<versel1> چنان پر شد فضای سینه از دوست <versel2> که فکر خویش گم شد از ضمیرم <linebreak>
<versel1> قدح پر کن که من در دولت عشق <versel2> جوان بخت جهانم گر چه پیرم <linebreak>
<versel1> قراری بسته ام با می فروشان <versel2> که روز غم به جز ساغر نگیرم <linebreak>
<versel1> مبادا جز حساب مطرب و می <versel2> اگر نقشی کشد کلک دبیرم <linebreak>
<versel1> در این غوغا که کس کس را نپرسد <versel2> من از پیر مغان منت پذیرم <linebreak>
<versel1> خوشا آن دم کز استغنای مستی <versel2> فراغت باشد از شاه و وزیرم <linebreak>
<versel1> من آن مرغم که هر شام و سحرگاه <versel2> ز بام عرش می آید صفیرم <linebreak>
<versel1> چو حافظ گنج او در سینه دارم <versel2> اگر چه مدعی بیند حقیرم <linebreak>
<versel1> نماز شام غریبان چو گریه آغازم <versel2> به مویه های غریبانه قصه پردازم <linebreak>
<versel1> به یاد یار و دیار آن چنان بگریم زار <versel2> که از جهان ره و رسم سفر براندازم <linebreak>
<versel1> من از دیار حبیبم نه از بلاد غریب <versel2> مهیمنا به رفیقان خود رسان بازم <linebreak>
<versel1> خدای را مددی ای رفیق ره تا من <versel2> به کوی میکده دیگر علم برافرازم <linebreak>
<versel1> خرد ز پیری من کی حساب برگیرد <versel2> که باز با صنمی طفل عشق می بازم <linebreak>
<versel1> بجز صبا و شمالم نمی شناسد کس <versel2> عزیز من که به جز باد نیست دمسازم <linebreak>
<versel1> هوای منزل یار آب زندگانی ماست <versel2> صبا بیار نسیمی ز خاک شیرازم <linebreak>
<versel1> سرشکم آمد و عیبم بگفت روی به روی <versel2> شکایت از که کنم خانگیست غمازم <linebreak>
<versel1> ز چنگ زهره شنیدم که صبحدم می گفت <versel2> غلام حافظ خوش لهجه خوش آوازم <linebreak>
<versel1> گر دست رسد در سر زلفین تو بازم <versel2> چون گوی چه سرها که به چوگان تو بازم <linebreak>
<versel1> زلف تو مرا عمر دراز است ولی نیست <versel2> در دست سر مویی از آن عمر درازم <linebreak>
<versel1> پروانه راحت بده ای شمع که امشب <versel2> از آتش دل پیش تو چون شمع گدازم <linebreak>
<versel1> آن دم که به یک خنده دهم جان چو صراحی <versel2> مستان تو خواهم که گزارند نمازم <linebreak>
<versel1> چون نیست نماز من آلوده نمازی <versel2> در میکده زان کم نشود سوز و گدازم <linebreak>
<versel1> در مسجد و میخانه خیالت اگر آید <versel2> محراب و کمانچه ز دو ابروی تو سازم <linebreak>
<versel1> گر خلوت ما را شبی از رخ بفروزی <versel2> چون صبح بر آفاق جهان سر بفرازم <linebreak>
<versel1> محمود بود عاقبت کار در این راه <versel2> گر سر برود در سر سودای ایازم <linebreak>
<versel1> حافظ غم دل با که بگویم که در این دور <versel2> جز جام نشاید که بود محرم رازم <linebreak>
<versel1> در خرابات مغان گر گذر افتد بازم <versel2> حاصل خرقه و سجاده روان دربازم <linebreak>
<versel1> حلقه توبه گر امروز چو زهاد زنم <versel2> خازن میکده فردا نکند در بازم <linebreak>
<versel1> ور چو پروانه دهد دست فراغ بالی <versel2> جز بدان عارض شمعی نبود پروازم <linebreak>
<versel1> صحبت حور نخواهم که بود عین قصور <versel2> با خیال تو اگر با دگری پردازم <linebreak>
<versel1> سر سودای تو در سینه بماندی پنهان <versel2> چشم تردامن اگر فاش نگردی رازم <linebreak>
<versel1> مرغ سان از قفس خاک هوایی گشتم <versel2> به هوایی که مگر صید کند شهبازم <linebreak>
<versel1> همچو چنگ ار به کناری ندهی کام دلم <versel2> از لب خویش چو نی یک نفسی بنوازم <linebreak>
<versel1> ماجرای دل خون گشته نگویم با کس <versel2> زان که جز تیغ غمت نیست کسی دمسازم <linebreak>
<versel1> گر به هر موی سری بر تن حافظ باشد <versel2> همچو زلفت همه را در قدمت اندازم <linebreak>
<versel1> مژده وصل تو کو کز سر جان برخیزم <versel2> طایر قدسم و از دام جهان برخیزم <linebreak>
<versel1> به ولای تو که گر بنده خویشم خوانی <versel2> از سر خواجگی کون و مکان برخیزم <linebreak>
<versel1> یا رب از ابر هدایت برسان بارانی <versel2> پیشتر زان که چو گردی ز میان برخیزم <linebreak>
<versel1> بر سر تربت من با می و مطرب بنشین <versel2> تا به بویت ز لحد رقص کنان برخیزم <linebreak>
<versel1> خیز و بالا بنما ای بت شیرین حرکات <versel2> کز سر جان و جهان دست فشان برخیزم <linebreak>
<versel1> گر چه پیرم تو شبی تنگ در آغوشم کش <versel2> تا سحرگه ز کنار تو جوان برخیزم <linebreak>
<versel1> روز مرگم نفسی مهلت دیدار بده <versel2> تا چو حافظ ز سر جان و جهان برخیزم <linebreak>
<versel1> چرا نه در پی عزم دیار خود باشم <versel2> چرا نه خاک سر کوی یار خود باشم <linebreak>
<versel1> غم غریبی و غربت چو بر نمی تابم <versel2> به شهر خود روم و شهریار خود باشم <linebreak>
<versel1> ز محرمان سراپرده وصال شوم <versel2> ز بندگان خداوندگار خود باشم <linebreak>
<versel1> چو کار عمر نه پیداست باری آن اولی <versel2> که روز واقعه پیش نگار خود باشم <linebreak>
<versel1> ز دست بخت گران خواب و کار بی سامان <versel2> گرم بود گله ای رازدار خود باشم <linebreak>
<versel1> همیشه پیشه من عاشقی و رندی بود <versel2> دگر بکوشم و مشغول کار خود باشم <linebreak>
<versel1> بود که لطف ازل رهنمون شود حافظ <versel2> وگرنه تا به ابد شرمسار خود باشم <linebreak>
<versel1> من دوستدار روی خوش و موی دلکشم <versel2> مدهوش چشم مست و می صاف بی غشم <linebreak>
<versel1> گفتی ز سر عهد ازل یک سخن بگو <versel2> آن گه بگویمت که دو پیمانه درکشم <linebreak>
<versel1> من آدم بهشتیم اما در این سفر <versel2> حالی اسیر عشق جوانان مه وشم <linebreak>
<versel1> در عاشقی گزیر نباشد ز ساز و سوز <versel2> استاده ام چو شمع مترسان ز آتشم <linebreak>
<versel1> شیراز معدن لب لعل است و کان حسن <versel2> من جوهری مفلسم ایرا مشوشم <linebreak>
<versel1> از بس که چشم مست در این شهر دیده ام <versel2> حقا که می نمی خورم اکنون و سرخوشم <linebreak>
<versel1> شهریست پر کرشمه حوران ز شش جهت <versel2> چیزیم نیست ور نه خریدار هر ششم <linebreak>
<versel1> بخت ار مدد دهد که کشم رخت سوی دوست <versel2> گیسوی حور گرد فشاند ز مفرشم <linebreak>
<versel1> حافظ عروس طبع مرا جلوه آرزوست <versel2> آیینه ای ندارم از آن آه می کشم <linebreak>
<versel1> خیال روی تو چون بگذرد به گلشن چشم <versel2> دل از پی نظر آید به سوی روزن چشم <linebreak>
<versel1> سزای تکیه گهت منظری نمی بینم <versel2> منم ز عالم و این گوشه معین چشم <linebreak>
<versel1> بیا که لعل و گهر در نثار مقدم تو <versel2> ز گنج خانه دل می کشم به روزن چشم <linebreak>
<versel1> سحر سرشک روانم سر خرابی داشت <versel2> گرم نه خون جگر می گرفت دامن چشم <linebreak>
<versel1> نخست روز که دیدم رخ تو دل می گفت <versel2> اگر رسد خللی خون من به گردن چشم <linebreak>
<versel1> به بوی مژده وصل تو تا سحر شب دوش <versel2> به راه باد نهادم چراغ روشن چشم <linebreak>
<versel1> به مردمی که دل دردمند حافظ را <versel2> مزن به ناوک دلدوز مردم افکن چشم <linebreak>
<versel1> من که از آتش دل چون خم می در جوشم <versel2> مهر بر لب زده خون می خورم و خاموشم <linebreak>
<versel1> قصد جان است طمع در لب جانان کردن <versel2> تو مرا بین که در این کار به جان می کوشم <linebreak>
<versel1> من کی آزاد شوم از غم دل چون هر دم <versel2> هندوی زلف بتی حلقه کند در گوشم <linebreak>
<versel1> حاش لله که نیم معتقد طاعت خویش <versel2> این قدر هست که گه گه قدحی می نوشم <linebreak>
<versel1> هست امیدم که علیرغم عدو روز جزا <versel2> فیض عفوش ننهد بار گنه بر دوشم <linebreak>
<versel1> پدرم روضه رضوان به دو گندم بفروخت <versel2> من چرا ملک جهان را به جوی نفروشم <linebreak>
<versel1> خرقه پوشی من از غایت دین داری نیست <versel2> پرده ای بر سر صد عیب نهان می پوشم <linebreak>
<versel1> من که خواهم که ننوشم به جز از راوق خم <versel2> چه کنم گر سخن پیر مغان ننیوشم <linebreak>
<versel1> گر از این دست زند مطرب مجلس ره عشق <versel2> شعر حافظ ببرد وقت سماع از هوشم <linebreak>
<versel1> گر من از سرزنش مدعیان اندیشم <versel2> شیوه مستی و رندی نرود از پیشم <linebreak>
<versel1> زهد رندان نوآموخته راهی بدهیست <versel2> من که بدنام جهانم چه صلاح اندیشم <linebreak>
<versel1> شاه شوریده سران خوان من بی سامان را <versel2> زان که در کم خردی از همه عالم بیشم <linebreak>
<versel1> بر جبین نقش کن از خون دل من خالی <versel2> تا بدانند که قربان تو کافرکیشم <linebreak>
<versel1> اعتقادی بنما و بگذر بهر خدا <versel2> تا در این خرقه ندانی که چه نادرویشم <linebreak>
<versel1> شعر خونبار من ای باد بدان یار رسان <versel2> که ز مژگان سیه بر رگ جان زد نیشم <linebreak>
<versel1> من اگر باده خورم ور نه چه کارم با کس <versel2> حافظ راز خود و عارف وقت خویشم <linebreak>
<versel1> حجاب چهره جان می شود غبار تنم <versel2> خوشا دمی که از آن چهره پرده برفکنم <linebreak>
<versel1> چنین قفس نه سزای چو من خوش الحانیست <versel2> روم به گلشن رضوان که مرغ آن چمنم <linebreak>
<versel1> عیان نشد که چرا آمدم کجا رفتم <versel2> دریغ و درد که غافل ز کار خویشتنم <linebreak>
<versel1> چگونه طوف کنم در فضای عالم قدس <versel2> که در سراچه ترکیب تخته بند تنم <linebreak>
<versel1> اگر ز خون دلم بوی شوق می آید <versel2> عجب مدار که همدرد نافه ختنم <linebreak>
<versel1> طراز پیرهن زرکشم مبین چون شمع <versel2> که سوزهاست نهانی درون پیرهنم <linebreak>
<versel1> بیا و هستی حافظ ز پیش او بردار <versel2> که با وجود تو کس نشنود ز من که منم <linebreak>
<versel1> چل سال بیش رفت که من لاف می زنم <versel2> کز چاکران پیر مغان کمترین منم <linebreak>
<versel1> هرگز به یمن عاطفت پیر می فروش <versel2> ساغر تهی نشد ز می صاف روشنم <linebreak>
<versel1> از جاه عشق و دولت رندان پاکباز <versel2> پیوسته صدر مصطبه ها بود مسکنم <linebreak>
<versel1> در شان من به دردکشی ظن بد مبر <versel2> کآلوده گشت جامه ولی پاکدامنم <linebreak>
<versel1> شهباز دست پادشهم این چه حالت است <versel2> کز یاد برده اند هوای نشیمنم <linebreak>
<versel1> حیف است بلبلی چو من اکنون در این قفس <versel2> با این لسان عذب که خامش چو سوسنم <linebreak>
<versel1> آب و هوای فارس عجب سفله پرور است <versel2> کو همرهی که خیمه از این خاک برکنم <linebreak>
<versel1> حافظ به زیر خرقه قدح تا به کی کشی <versel2> در بزم خواجه پرده ز کارت برافکنم <linebreak>
<versel1> تورانشه خجسته که در من یزید فضل <versel2> شد منت مواهب او طوق گردنم <linebreak>
<versel1> عمریست تا من در طلب هر روز گامی می زنم <versel2> دست شفاعت هر زمان در نیک نامی می زنم <linebreak>
<versel1> بی ماه مهرافروز خود تا بگذرانم روز خود <versel2> دامی به راهی می نهم مرغی به دامی می زنم <linebreak>
<versel1> اورنگ کو گلچهر کو نقش وفا و مهر کو <versel2> حالی من اندر عاشقی داو تمامی می زنم <linebreak>
<versel1> تا بو که یابم آگهی از سایه سرو سهی <versel2> گلبانگ عشق از هر طرف بر خوش خرامی می زنم <linebreak>
<versel1> هر چند کان آرام دل دانم نبخشد کام دل <versel2> نقش خیالی می کشم فال دوامی می زنم <linebreak>
<versel1> دانم سر آرد غصه را رنگین برآرد قصه را <versel2> این آه خون افشان که من هر صبح و شامی می زنم <linebreak>
<versel1> با آن که از وی غایبم و از می چو حافظ تایبم <versel2> در مجلس روحانیان گه گاه جامی می زنم <linebreak>
<versel1> بی تو ای سرو روان با گل و گلشن چه کنم <versel2> زلف سنبل چه کشم عارض سوسن چه کنم <linebreak>
<versel1> آه کز طعنه بدخواه ندیدم رویت <versel2> نیست چون آینه ام روی ز آهن چه کنم <linebreak>
<versel1> برو ای ناصح و بر دردکشان خرده مگیر <versel2> کارفرمای قدر می کند این من چه کنم <linebreak>
<versel1> برق غیرت چو چنین می جهد از مکمن غیب <versel2> تو بفرما که من سوخته خرمن چه کنم <linebreak>
<versel1> شاه ترکان چو پسندید و به چاهم انداخت <versel2> دستگیر ار نشود لطف تهمتن چه کنم <linebreak>
<versel1> مددی گر به چراغی نکند آتش طور <versel2> چاره تیره شب وادی ایمن چه کنم <linebreak>
<versel1> حافظا خلد برین خانه موروث من است <versel2> اندر این منزل ویرانه نشیمن چه کنم <linebreak>
<versel1> من نه آن رندم که ترک شاهد و ساغر کنم <versel2> محتسب داند که من این کارها کمتر کنم <linebreak>
<versel1> من که عیب توبه کاران کرده باشم بارها <versel2> توبه از می وقت گل دیوانه باشم گر کنم <linebreak>
<versel1> عشق دردانه ست و من غواص و دریا میکده <versel2> سر فروبردم در آن جا تا کجا سر برکنم <linebreak>
<versel1> لاله ساغرگیر و نرگس مست و بر ما نام فسق <versel2> داوری دارم بسی یا رب که را داور کنم <linebreak>
<versel1> بازکش یک دم عنان ای ترک شهرآشوب من <versel2> تا ز اشک و چهره راهت پرزر و گوهر کنم <linebreak>
<versel1> من که از یاقوت و لعل اشک دارم گنج ها <versel2> کی نظر در فیض خورشید بلنداختر کنم <linebreak>
<versel1> چون صبا مجموعه گل را به آب لطف شست <versel2> کجدلم خوان گر نظر بر صفحه دفتر کنم <linebreak>
<versel1> عهد و پیمان فلک را نیست چندان اعتبار <versel2> عهد با پیمانه بندم شرط با ساغر کنم <linebreak>
<versel1> من که دارم در گدایی گنج سلطانی به دست <versel2> کی طمع در گردش گردون دون پرور کنم <linebreak>
<versel1> گر چه گردآلود فقرم شرم باد از همتم <versel2> گر به آب چشمه خورشید دامن تر کنم <linebreak>
<versel1> عاشقان را گر در آتش می پسندد لطف دوست <versel2> تنگ چشمم گر نظر در چشمه کوثر کنم <linebreak>
<versel1> دوش لعلش عشوه ای می داد حافظ را ولی <versel2> من نه آنم کز وی این افسانه ها باور کنم <linebreak>
<versel1> صنما با غم عشق تو چه تدبیر کنم <versel2> تا به کی در غم تو ناله شبگیر کنم <linebreak>
<versel1> دل دیوانه از آن شد که نصیحت شنود <versel2> مگرش هم ز سر زلف تو زنجیر کنم <linebreak>
<versel1> آن چه در مدت هجر تو کشیدم هیهات <versel2> در یکی نامه محال است که تحریر کنم <linebreak>
<versel1> با سر زلف تو مجموع پریشانی خود <versel2> کو مجالی که سراسر همه تقریر کنم <linebreak>
<versel1> آن زمان کآرزوی دیدن جانم باشد <versel2> در نظر نقش رخ خوب تو تصویر کنم <linebreak>
<versel1> گر بدانم که وصال تو بدین دست دهد <versel2> دین و دل را همه دربازم و توفیر کنم <linebreak>
<versel1> دور شو از برم ای واعظ و بیهوده مگوی <versel2> من نه آنم که دگر گوش به تزویر کنم <linebreak>
<versel1> نیست امید صلاحی ز فساد حافظ <versel2> چون که تقدیر چنین است چه تدبیر کنم <linebreak>
<versel1> دیده دریا کنم و صبر به صحرا فکنم <versel2> و اندر این کار دل خویش به دریا فکنم <linebreak>
<versel1> از دل تنگ گنهکار برآرم آهی <versel2> کآتش اندر گنه آدم و حوا فکنم <linebreak>
<versel1> مایه خوشدلی آن جاست که دلدار آن جاست <versel2> می کنم جهد که خود را مگر آن جا فکنم <linebreak>
<versel1> بگشا بند قبا ای مه خورشیدکلاه <versel2> تا چو زلفت سر سودازده در پا فکنم <linebreak>
<versel1> خورده ام تیر فلک باده بده تا سرمست <versel2> عقده دربند کمر ترکش جوزا فکنم <linebreak>
<versel1> جرعه جام بر این تخت روان افشانم <versel2> غلغل چنگ در این گنبد مینا فکنم <linebreak>
<versel1> حافظا تکیه بر ایام چو سهو است و خطا <versel2> من چرا عشرت امروز به فردا فکنم <linebreak>
<versel1> دوش سودای رخش گفتم ز سر بیرون کنم <versel2> گفت کو زنجیر تا تدبیر این مجنون کنم <linebreak>
<versel1> قامتش را سرو گفتم سر کشید از من به خشم <versel2> دوستان از راست می رنجد نگارم چون کنم <linebreak>
<versel1> نکته ناسنجیده گفتم دلبرا معذور دار <versel2> عشوه ای فرمای تا من طبع را موزون کنم <linebreak>
<versel1> زردرویی می کشم زان طبع نازک بی گناه <versel2> ساقیا جامی بده تا چهره را گلگون کنم <linebreak>
<versel1> ای نسیم منزل لیلی خدا را تا به کی <versel2> ربع را برهم زنم اطلال را جیحون کنم <linebreak>
<versel1> من که ره بردم به گنج حسن بی پایان دوست <versel2> صد گدای همچو خود را بعد از این قارون کنم <linebreak>
<versel1> ای مه صاحب قران از بنده حافظ یاد کن <versel2> تا دعای دولت آن حسن روزافزون کنم <linebreak>
<versel1> به عزم توبه سحر گفتم استخاره کنم <versel2> بهار توبه شکن می رسد چه چاره کنم <linebreak>
<versel1> سخن درست بگویم نمی توانم دید <versel2> که می خورند حریفان و من نظاره کنم <linebreak>
<versel1> چو غنچه با لب خندان به یاد مجلس شاه <versel2> پیاله گیرم و از شوق جامه پاره کنم <linebreak>
<versel1> به دور لاله دماغ مرا علاج کنید <versel2> گر از میانه بزم طرب کناره کنم <linebreak>
<versel1> ز روی دوست مرا چون گل مراد شکفت <versel2> حواله سر دشمن به سنگ خاره کنم <linebreak>
<versel1> گدای میکده ام لیک وقت مستی بین <versel2> که ناز بر فلک و حکم بر ستاره کنم <linebreak>
<versel1> مرا که نیست ره و رسم لقمه پرهیزی <versel2> چرا ملامت رند شرابخواره کنم <linebreak>
<versel1> به تخت گل بنشانم بتی چو سلطانی <versel2> ز سنبل و سمنش ساز طوق و یاره کنم <linebreak>
<versel1> ز باده خوردن پنهان ملول شد حافظ <versel2> به بانگ بربط و نی رازش آشکاره کنم <linebreak>
<versel1> حاشا که من به موسم گل ترک می کنم <versel2> من لاف عقل می زنم این کار کی کنم <linebreak>
<versel1> مطرب کجاست تا همه محصول زهد و علم <versel2> در کار چنگ و بربط و آواز نی کنم <linebreak>
<versel1> از قیل و قال مدرسه حالی دلم گرفت <versel2> یک چند نیز خدمت معشوق و می کنم <linebreak>
<versel1> کی بود در زمانه وفا جام می بیار <versel2> تا من حکایت جم و کاووس کی کنم <linebreak>
<versel1> از نامه سیاه نترسم که روز حشر <versel2> با فیض لطف او صد از این نامه طی کنم <linebreak>
<versel1> کو پیک صبح تا گله های شب فراق <versel2> با آن خجسته طالع فرخنده پی کنم <linebreak>
<versel1> این جان عاریت که به حافظ سپرد دوست <versel2> روزی رخش ببینم و تسلیم وی کنم <linebreak>
<versel1> روزگاری شد که در میخانه خدمت می کنم <versel2> در لباس فقر کار اهل دولت می کنم <linebreak>
<versel1> تا کی اندر دام وصل آرم تذروی خوش خرام <versel2> در کمینم و انتظار وقت فرصت می کنم <linebreak>
<versel1> واعظ ما بوی حق نشنید بشنو کاین سخن <versel2> در حضورش نیز می گویم نه غیبت می کنم <linebreak>
<versel1> با صبا افتان و خیزان می روم تا کوی دوست <versel2> و از رفیقان ره استمداد همت می کنم <linebreak>
<versel1> خاک کویت زحمت ما برنتابد بیش از این <versel2> لطف ها کردی بتا تخفیف زحمت می کنم <linebreak>
<versel1> زلف دلبر دام راه و غمزه اش تیر بلاست <versel2> یاد دار ای دل که چندینت نصیحت می کنم <linebreak>
<versel1> دیده بدبین بپوشان ای کریم عیب پوش <versel2> زین دلیری ها که من در کنج خلوت می کنم <linebreak>
<versel1> حافظم در مجلسی دردی کشم در محفلی <versel2> بنگر این شوخی که چون با خلق صنعت می کنم <linebreak>
<versel1> من ترک عشق شاهد و ساغر نمی کنم <versel2> صد بار توبه کردم و دیگر نمی کنم <linebreak>
<versel1> باغ بهشت و سایه طوبی و قصر و حور <versel2> با خاک کوی دوست برابر نمی کنم <linebreak>
<versel1> تلقین و درس اهل نظر یک اشارت است <versel2> گفتم کنایتی و مکرر نمی کنم <linebreak>
<versel1> هرگز نمی شود ز سر خود خبر مرا <versel2> تا در میان میکده سر بر نمی کنم <linebreak>
<versel1> ناصح به طعن گفت که رو ترک عشق کن <versel2> محتاج جنگ نیست برادر نمی کنم <linebreak>
<versel1> این تقویم تمام که با شاهدان شهر <versel2> ناز و کرشمه بر سر منبر نمی کنم <linebreak>
<versel1> حافظ جناب پیر مغان جای دولت است <versel2> من ترک خاک بوسی این در نمی کنم <linebreak>
<versel1> به مژگان سیه کردی هزاران رخنه در دینم <versel2> بیا کز چشم بیمارت هزاران درد برچینم <linebreak>
<versel1> الا ای همنشین دل که یارانت برفت از یاد <versel2> مرا روزی مباد آن دم که بی یاد تو بنشینم <linebreak>
<versel1> جهان پیر است و بی بنیاد از این فرهادکش فریاد <versel2> که کرد افسون و نیرنگش ملول از جان شیرینم <linebreak>
<versel1> ز تاب آتش دوری شدم غرق عرق چون گل <versel2> بیار ای باد شبگیری نسیمی زان عرق چینم <linebreak>
<versel1> جهان فانی و باقی فدای شاهد و ساقی <versel2> که سلطانی عالم را طفیل عشق می بینم <linebreak>
<versel1> اگر بر جای من غیری گزیند دوست حاکم اوست <versel2> حرامم باد اگر من جان به جای دوست بگزینم <linebreak>
<versel1> صباح الخیر زد بلبل کجایی ساقیا برخیز <versel2> که غوغا می کند در سر خیال خواب دوشینم <linebreak>
<versel1> شب رحلت هم از بستر روم در قصر حورالعین <versel2> اگر در وقت جان دادن تو باشی شمع بالینم <linebreak>
<versel1> حدیث آرزومندی که در این نامه ثبت افتاد <versel2> همانا بی غلط باشد که حافظ داد تلقینم <linebreak>
<versel1> حالیا مصلحت وقت در آن می بینم <versel2> که کشم رخت به میخانه و خوش بنشینم <linebreak>
<versel1> جام می گیرم و از اهل ریا دور شوم <versel2> یعنی از اهل جهان پاکدلی بگزینم <linebreak>
<versel1> جز صراحی و کتابم نبود یار و ندیم <versel2> تا حریفان دغا را به جهان کم بینم <linebreak>
<versel1> سر به آزادگی از خلق برآرم چون سرو <versel2> گر دهد دست که دامن ز جهان درچینم <linebreak>
<versel1> بس که در خرقه آلوده زدم لاف صلاح <versel2> شرمسار از رخ ساقی و می رنگینم <linebreak>
<versel1> سینه تنگ من و بار غم او هیهات <versel2> مرد این بار گران نیست دل مسکینم <linebreak>
<versel1> من اگر رند خراباتم و گر زاهد شهر <versel2> این متاعم که همی بینی و کمتر زینم <linebreak>
<versel1> بنده آصف عهدم دلم از راه مبر <versel2> که اگر دم زنم از چرخ بخواهد کینم <linebreak>
<versel1> بر دلم گرد ستم هاست خدایا مپسند <versel2> که مکدر شود آیینه مهرآیینم <linebreak>
<versel1> گرم از دست برخیزد که با دلدار بنشینم <versel2> ز جام وصل می نوشم ز باغ عیش گل چینم <linebreak>
<versel1> شراب تلخ صوفی سوز بنیادم بخواهد برد <versel2> لبم بر لب نه ای ساقی و بستان جان شیرینم <linebreak>
<versel1> مگر دیوانه خواهم شد در این سودا که شب تا روز <versel2> سخن با ماه می گویم پری در خواب می بینم <linebreak>
<versel1> لبت شکر به مستان داد و چشمت می به میخواران <versel2> منم کز غایت حرمان نه با آنم نه با اینم <linebreak>
<versel1> چو هر خاکی که باد آورد فیضی برد از انعامت <versel2> ز حال بنده یاد آور که خدمتگار دیرینم <linebreak>
<versel1> نه هر کو نقش نظمی زد کلامش دلپذیر افتد <versel2> تذرو طرفه من گیرم که چالاک است شاهینم <linebreak>
<versel1> اگر باور نمی داری رو از صورتگر چین پرس <versel2> که مانی نسخه می خواهد ز نوک کلک مشکینم <linebreak>
<versel1> وفاداری و حق گویی نه کار هر کسی باشد <versel2> غلام آصف ثانی جلال الحق و الدینم <linebreak>
<versel1> رموز مستی و رندی ز من بشنو نه از واعظ <versel2> که با جام و قدح هر دم ندیم ماه و پروینم <linebreak>
<versel1> در خرابات مغان نور خدا می بینم <versel2> این عجب بین که چه نوری ز کجا می بینم <linebreak>
<versel1> جلوه بر من مفروش ای ملک الحاج که تو <versel2> خانه می بینی و من خانه خدا می بینم <linebreak>
<versel1> خواهم از زلف بتان نافه گشایی کردن <versel2> فکر دور است همانا که خطا می بینم <linebreak>
<versel1> سوز دل اشک روان آه سحر ناله شب <versel2> این همه از نظر لطف شما می بینم <linebreak>
<versel1> هر دم از روی تو نقشی زندم راه خیال <versel2> با که گویم که در این پرده چه ها می بینم <linebreak>
<versel1> کس ندیده ست ز مشک ختن و نافه چین <versel2> آن چه من هر سحر از باد صبا می بینم <linebreak>
<versel1> دوستان عیب نظربازی حافظ مکنید <versel2> که من او را ز محبان شما می بینم <linebreak>
<versel1> غم زمانه که هیچش کران نمی بینم <versel2> دواش جز می چون ارغوان نمی بینم <linebreak>
<versel1> به ترک خدمت پیر مغان نخواهم گفت <versel2> چرا که مصلحت خود در آن نمی بینم <linebreak>
<versel1> ز آفتاب قدح ارتفاع عیش بگیر <versel2> چرا که طالع وقت آن چنان نمی بینم <linebreak>
<versel1> نشان اهل خدا عاشقیست با خود دار <versel2> که در مشایخ شهر این نشان نمی بینم <linebreak>
<versel1> بدین دو دیده حیران من هزار افسوس <versel2> که با دو آینه رویش عیان نمی بینم <linebreak>
<versel1> قد تو تا بشد از جویبار دیده من <versel2> به جای سرو جز آب روان نمی بینم <linebreak>
<versel1> در این خمار کسم جرعه ای نمی بخشد <versel2> ببین که اهل دلی در میان نمی بینم <linebreak>
<versel1> نشان موی میانش که دل در او بستم <versel2> ز من مپرس که خود در میان نمی بینم <linebreak>
<versel1> من و سفینه حافظ که جز در این دریا <versel2> بضاعت سخن درفشان نمی بینم <linebreak>
<versel1> خرم آن روز کز این منزل ویران بروم <versel2> راحت جان طلبم و از پی جانان بروم <linebreak>
<versel1> گر چه دانم که به جایی نبرد راه غریب <versel2> من به بوی سر آن زلف پریشان بروم <linebreak>
<versel1> دلم از وحشت زندان سکندر بگرفت <versel2> رخت بربندم و تا ملک سلیمان بروم <linebreak>
<versel1> چون صبا با تن بیمار و دل بی طاقت <versel2> به هواداری آن سرو خرامان بروم <linebreak>
<versel1> در ره او چو قلم گر به سرم باید رفت <versel2> با دل زخم کش و دیده گریان بروم <linebreak>
<versel1> نذر کردم گر از این غم به درآیم روزی <versel2> تا در میکده شادان و غزل خوان بروم <linebreak>
<versel1> به هواداری او ذره صفت رقص کنان <versel2> تا لب چشمه خورشید درخشان بروم <linebreak>
<versel1> تازیان را غم احوال گران باران نیست <versel2> پارسایان مددی تا خوش و آسان بروم <linebreak>
<versel1> ور چو حافظ ز بیابان نبرم ره بیرون <versel2> همره کوکبه آصف دوران بروم <linebreak>
<versel1> گر از این منزل ویران به سوی خانه روم <versel2> دگر آن جا که روم عاقل و فرزانه روم <linebreak>
<versel1> زین سفر گر به سلامت به وطن بازرسم <versel2> نذر کردم که هم از راه به میخانه روم <linebreak>
<versel1> تا بگویم که چه کشفم شد از این سیر و سلوک <versel2> به در صومعه با بربط و پیمانه روم <linebreak>
<versel1> آشنایان ره عشق گرم خون بخورند <versel2> ناکسم گر به شکایت سوی بیگانه روم <linebreak>
<versel1> بعد از این دست من و زلف چو زنجیر نگار <versel2> چند و چند از پی کام دل دیوانه روم <linebreak>
<versel1> گر ببینم خم ابروی چو محرابش باز <versel2> سجده شکر کنم و از پی شکرانه روم <linebreak>
<versel1> خرم آن دم که چو حافظ به تولای وزیر <versel2> سرخوش از میکده با دوست به کاشانه روم <linebreak>
<versel1> آن که پامال جفا کرد چو خاک راهم <versel2> خاک می بوسم و عذر قدمش می خواهم <linebreak>
<versel1> من نه آنم که ز جور تو بنالم حاشا <versel2> بنده معتقد و چاکر دولتخواهم <linebreak>
<versel1> بسته ام در خم گیسوی تو امید دراز <versel2> آن مبادا که کند دست طلب کوتاهم <linebreak>
<versel1> ذره خاکم و در کوی توام جای خوش است <versel2> ترسم ای دوست که بادی ببرد ناگاهم <linebreak>
<versel1> پیر میخانه سحر جام جهان بینم داد <versel2> و اندر آن آینه از حسن تو کرد آگاهم <linebreak>
<versel1> صوفی صومعه عالم قدسم لیکن <versel2> حالیا دیر مغان است حوالتگاهم <linebreak>
<versel1> با من راه نشین خیز و سوی میکده آی <versel2> تا در آن حلقه ببینی که چه صاحب جاهم <linebreak>
<versel1> مست بگذشتی و از حافظت اندیشه نبود <versel2> آه اگر دامن حسن تو بگیرد آهم <linebreak>
<versel1> خوشم آمد که سحر خسرو خاور می گفت <versel2> با همه پادشهی بنده تورانشاهم <linebreak>
<versel1> دیدار شد میسر و بوس و کنار هم <versel2> از بخت شکر دارم و از روزگار هم <linebreak>
<versel1> زاهد برو که طالع اگر طالع من است <versel2> جامم به دست باشد و زلف نگار هم <linebreak>
<versel1> ما عیب کس به مستی و رندی نمی کنیم <versel2> لعل بتان خوش است و می خوشگوار هم <linebreak>
<versel1> ای دل بشارتی دهمت محتسب نماند <versel2> و از می جهان پر است و بت میگسار هم <linebreak>
<versel1> خاطر به دست تفرقه دادن نه زیرکیست <versel2> مجموعه ای بخواه و صراحی بیار هم <linebreak>
<versel1> بر خاکیان عشق فشان جرعه لبش <versel2> تا خاک لعل گون شود و مشکبار هم <linebreak>
<versel1> آن شد که چشم بد نگران بودی از کمین <versel2> خصم از میان برفت و سرشک از کنار هم <linebreak>
<versel1> چون کاینات جمله به بوی تو زنده اند <versel2> ای آفتاب سایه ز ما برمدار هم <linebreak>
<versel1> چون آب روی لاله و گل فیض حسن توست <versel2> ای ابر لطف بر من خاکی ببار هم <linebreak>
<versel1> حافظ اسیر زلف تو شد از خدا بترس <versel2> و از انتصاف آصف جم اقتدار هم <linebreak>
<versel1> برهان ملک و دین که ز دست وزارتش <versel2> ایام کان یمین شد و دریا یسار هم <linebreak>
<versel1> بر یاد رای انور او آسمان به صبح <versel2> جان می کند فدا و کواکب نثار هم <linebreak>
<versel1> گوی زمین ربوده چوگان عدل اوست <versel2> وین برکشیده گنبد نیلی حصار هم <linebreak>
<versel1> عزم سبک عنان تو در جنبش آورد <versel2> این پایدار مرکز عالی مدار هم <linebreak>
<versel1> تا از نتیجه فلک و طور دور اوست <versel2> تبدیل ماه و سال و خزان و بهار هم <linebreak>
<versel1> خالی مباد کاخ جلالش ز سروران <versel2> و از ساقیان سروقد گلعذار هم <linebreak>
<versel1> دردم از یار است و درمان نیز هم <versel2> دل فدای او شد و جان نیز هم <linebreak>
<versel1> این که می گویند آن خوشتر ز حسن <versel2> یار ما این دارد و آن نیز هم <linebreak>
<versel1> یاد باد آن کو به قصد خون ما <versel2> عهد را بشکست و پیمان نیز هم <linebreak>
<versel1> دوستان در پرده می گویم سخن <versel2> گفته خواهد شد به دستان نیز هم <linebreak>
<versel1> چون سر آمد دولت شب های وصل <versel2> بگذرد ایام هجران نیز هم <linebreak>
<versel1> هر دو عالم یک فروغ روی اوست <versel2> گفتمت پیدا و پنهان نیز هم <linebreak>
<versel1> اعتمادی نیست بر کار جهان <versel2> بلکه بر گردون گردان نیز هم <linebreak>
<versel1> عاشق از قاضی نترسد می بیار <versel2> بلکه از یرغوی دیوان نیز هم <linebreak>
<versel1> محتسب داند که حافظ عاشق است <versel2> و آصف ملک سلیمان نیز هم <linebreak>
<versel1> ما بی غمان مست دل از دست داده ایم <versel2> همراز عشق و همنفس جام باده ایم <linebreak>
<versel1> بر ما بسی کمان ملامت کشیده اند <versel2> تا کار خود ز ابروی جانان گشاده ایم <linebreak>
<versel1> ای گل تو دوش داغ صبوحی کشیده ای <versel2> ما آن شقایقیم که با داغ زاده ایم <linebreak>
<versel1> پیر مغان ز توبه ما گر ملول شد <versel2> گو باده صاف کن که به عذر ایستاده ایم <linebreak>
<versel1> کار از تو می رود مددی ای دلیل راه <versel2> کانصاف می دهیم و ز راه اوفتاده ایم <linebreak>
<versel1> چون لاله می مبین و قدح در میان کار <versel2> این داغ بین که بر دل خونین نهاده ایم <linebreak>
<versel1> گفتی که حافظ این همه رنگ و خیال چیست <versel2> نقش غلط مبین که همان لوح ساده ایم <linebreak>
<versel1> عمریست تا به راه غمت رو نهاده ایم <versel2> روی و ریای خلق به یک سو نهاده ایم <linebreak>
<versel1> طاق و رواق مدرسه و قال و قیل علم <versel2> در راه جام و ساقی مه رو نهاده ایم <linebreak>
<versel1> هم جان بدان دو نرگس جادو سپرده ایم <versel2> هم دل بدان دو سنبل هندو نهاده ایم <linebreak>
<versel1> عمری گذشت تا به امید اشارتی <versel2> چشمی بدان دو گوشه ابرو نهاده ایم <linebreak>
<versel1> ما ملک عافیت نه به لشکر گرفته ایم <versel2> ما تخت سلطنت نه به بازو نهاده ایم <linebreak>
<versel1> تا سحر چشم یار چه بازی کند که باز <versel2> بنیاد بر کرشمه جادو نهاده ایم <linebreak>
<versel1> بی زلف سرکشش سر سودایی از ملال <versel2> همچون بنفشه بر سر زانو نهاده ایم <linebreak>
<versel1> در گوشه امید چو نظارگان ماه <versel2> چشم طلب بر آن خم ابرو نهاده ایم <linebreak>
<versel1> گفتی که حافظا دل سرگشته ات کجاست <versel2> در حلقه های آن خم گیسو نهاده ایم <linebreak>
<versel1> ما بدین در نه پی حشمت و جاه آمده ایم <versel2> از بد حادثه این جا به پناه آمده ایم <linebreak>
<versel1> ره رو منزل عشقیم و ز سرحد عدم <versel2> تا به اقلیم وجود این همه راه آمده ایم <linebreak>
<versel1> سبزه خط تو دیدیم و ز بستان بهشت <versel2> به طلبکاری این مهرگیاه آمده ایم <linebreak>
<versel1> با چنین گنج که شد خازن او روح امین <versel2> به گدایی به در خانه شاه آمده ایم <linebreak>
<versel1> لنگر حلم تو ای کشتی توفیق کجاست <versel2> که در این بحر کرم غرق گناه آمده ایم <linebreak>
<versel1> آبرو می رود ای ابر خطاپوش ببار <versel2> که به دیوان عمل نامه سیاه آمده ایم <linebreak>
<versel1> حافظ این خرقه پشمینه بینداز که ما <versel2> از پی قافله با آتش آه آمده ایم <linebreak>
<versel1> فتوی پیر مغان دارم و قولیست قدیم <versel2> که حرام است می آن جا که نه یار است ندیم <linebreak>
<versel1> چاک خواهم زدن این دلق ریایی چه کنم <versel2> روح را صحبت ناجنس عذابیست الیم <linebreak>
<versel1> تا مگر جرعه فشاند لب جانان بر من <versel2> سال ها شد که منم بر در میخانه مقیم <linebreak>
<versel1> مگرش خدمت دیرین من از یاد برفت <versel2> ای نسیم سحری یاد دهش عهد قدیم <linebreak>
<versel1> بعد صد سال اگر بر سر خاکم گذری <versel2> سر برآرد ز گلم رقص کنان عظم رمیم <linebreak>
<versel1> دلبر از ما به صد امید ستد اول دل <versel2> ظاهرا عهد فرامش نکند خلق کریم <linebreak>
<versel1> غنچه گو تنگ دل از کار فروبسته مباش <versel2> کز دم صبح مدد یابی و انفاس نسیم <linebreak>
<versel1> فکر بهبود خود ای دل ز دری دیگر کن <versel2> درد عاشق نشود به به مداوای حکیم <linebreak>
<versel1> گوهر معرفت آموز که با خود ببری <versel2> که نصیب دگران است نصاب زر و سیم <linebreak>
<versel1> دام سخت است مگر یار شود لطف خدا <versel2> ور نه آدم نبرد صرفه ز شیطان رجیم <linebreak>
<versel1> حافظ ار سیم و زرت نیست چه شد شاکر باش <versel2> چه به از دولت لطف سخن و طبع سلیم <linebreak>
<versel1> خیز تا از در میخانه گشادی طلبیم <versel2> به ره دوست نشینیم و مرادی طلبیم <linebreak>
<versel1> زاد راه حرم وصل نداریم مگر <versel2> به گدایی ز در میکده زادی طلبیم <linebreak>
<versel1> اشک آلوده ما گر چه روان است ولی <versel2> به رسالت سوی او پاک نهادی طلبیم <linebreak>
<versel1> لذت داغ غمت بر دل ما باد حرام <versel2> اگر از جور غم عشق تو دادی طلبیم <linebreak>
<versel1> نقطه خال تو بر لوح بصر نتوان زد <versel2> مگر از مردمک دیده مدادی طلبیم <linebreak>
<versel1> عشوه ای از لب شیرین تو دل خواست به جان <versel2> به شکرخنده لبت گفت مزادی طلبیم <linebreak>
<versel1> تا بود نسخه عطری دل سودازده را <versel2> از خط غالیه سای تو سوادی طلبیم <linebreak>
<versel1> چون غمت را نتوان یافت مگر در دل شاد <versel2> ما به امید غمت خاطر شادی طلبیم <linebreak>
<versel1> بر در مدرسه تا چند نشینی حافظ <versel2> خیز تا از در میخانه گشادی طلبیم <linebreak>
<versel1> ما ز یاران چشم یاری داشتیم <versel2> خود غلط بود آنچه ما پنداشتیم <linebreak>
<versel1> تا درخت دوستی بر کی دهد <versel2> حالیا رفتیم و تخمی کاشتیم <linebreak>
<versel1> گفت و گو آیین درویشی نبود <versel2> ور نه با تو ماجراها داشتیم <linebreak>
<versel1> شیوه چشمت فریب جنگ داشت <versel2> ما غلط کردیم و صلح انگاشتیم <linebreak>
<versel1> گلبن حسنت نه خود شد دلفروز <versel2> ما دم همت بر او بگماشتیم <linebreak>
<versel1> نکته ها رفت و شکایت کس نکرد <versel2> جانب حرمت فرونگذاشتیم <linebreak>
<versel1> گفت خود دادی به ما دل حافظا <versel2> ما محصل بر کسی نگماشتیم <linebreak>
<versel1> صلاح از ما چه می جویی که مستان را صلا گفتیم <versel2> به دور نرگس مستت سلامت را دعا گفتیم <linebreak>
<versel1> در میخانه ام بگشا که هیچ از خانقه نگشود <versel2> گرت باور بود ور نه سخن این بود و ما گفتیم <linebreak>
<versel1> من از چشم تو ای ساقی خراب افتاده ام لیکن <versel2> بلایی کز حبیب آید هزارش مرحبا گفتیم <linebreak>
<versel1> اگر بر من نبخشایی پشیمانی خوری آخر <versel2> به خاطر دار این معنی که در خدمت کجا گفتیم <linebreak>
<versel1> قدت گفتم که شمشاد است بس خجلت به بار آورد <versel2> که این نسبت چرا کردیم و این بهتان چرا گفتیم <linebreak>
<versel1> جگر چون نافه ام خون گشت کم زینم نمی باید <versel2> جزای آن که با زلفت سخن از چین خطا گفتیم <linebreak>
<versel1> تو آتش گشتی ای حافظ ولی با یار درنگرفت <versel2> ز بدعهدی گل گویی حکایت با صبا گفتیم <linebreak>
<versel1> ما درس سحر در ره میخانه نهادیم <versel2> محصول دعا در ره جانانه نهادیم <linebreak>
<versel1> در خرمن صد زاهد عاقل زند آتش <versel2> این داغ که ما بر دل دیوانه نهادیم <linebreak>
<versel1> سلطان ازل گنج غم عشق به ما داد <versel2> تا روی در این منزل ویرانه نهادیم <linebreak>
<versel1> در دل ندهم ره پس از این مهر بتان را <versel2> مهر لب او بر در این خانه نهادیم <linebreak>
<versel1> در خرقه از این بیش منافق نتوان بود <versel2> بنیاد از این شیوه رندانه نهادیم <linebreak>
<versel1> چون می رود این کشتی سرگشته که آخر <versel2> جان در سر آن گوهر یک دانه نهادیم <linebreak>
<versel1> المنه لله که چو ما بی دل و دین بود <versel2> آن را که لقب عاقل و فرزانه نهادیم <linebreak>
<versel1> قانع به خیالی ز تو بودیم چو حافظ <versel2> یا رب چه گداهمت و بیگانه نهادیم <linebreak>
<versel1> بگذار تا ز شارع میخانه بگذریم <versel2> کز بهر جرعه ای همه محتاج این دریم <linebreak>
<versel1> روز نخست چون دم رندی زدیم و عشق <versel2> شرط آن بود که جز ره آن شیوه نسپریم <linebreak>
<versel1> جایی که تخت و مسند جم می رود به باد <versel2> گر غم خوریم خوش نبود به که می خوریم <linebreak>
<versel1> تا بو که دست در کمر او توان زدن <versel2> در خون دل نشسته چو یاقوت احمریم <linebreak>
<versel1> واعظ مکن نصیحت شوریدگان که ما <versel2> با خاک کوی دوست به فردوس ننگریم <linebreak>
<versel1> چون صوفیان به حالت و رقصند مقتدا <versel2> ما نیز هم به شعبده دستی برآوریم <linebreak>
<versel1> از جرعه تو خاک زمین در و لعل یافت <versel2> بیچاره ما که پیش تو از خاک کمتریم <linebreak>
<versel1> حافظ چو ره به کنگره کاخ وصل نیست <versel2> با خاک آستانه این در به سر بریم <linebreak>
<versel1> خیز تا خرقه صوفی به خرابات بریم <versel2> شطح و طامات به بازار خرافات بریم <linebreak>
<versel1> سوی رندان قلندر به ره آورد سفر <versel2> دلق بسطامی و سجاده طامات بریم <linebreak>
<versel1> تا همه خلوتیان جام صبوحی گیرند <versel2> چنگ صبحی به در پیر مناجات بریم <linebreak>
<versel1> با تو آن عهد که در وادی ایمن بستیم <versel2> همچو موسی ارنی گوی به میقات بریم <linebreak>
<versel1> کوس ناموس تو بر کنگره عرش زنیم <versel2> علم عشق تو بر بام سماوات بریم <linebreak>
<versel1> خاک کوی تو به صحرای قیامت فردا <versel2> همه بر فرق سر از بهر مباهات بریم <linebreak>
<versel1> ور نهد در ره ما خار ملامت زاهد <versel2> از گلستانش به زندان مکافات بریم <linebreak>
<versel1> شرممان باد ز پشمینه آلوده خویش <versel2> گر بدین فضل و هنر نام کرامات بریم <linebreak>
<versel1> قدر وقت ار نشناسد دل و کاری نکند <versel2> بس خجالت که از این حاصل اوقات بریم <linebreak>
<versel1> فتنه می بارد از این سقف مقرنس برخیز <versel2> تا به میخانه پناه از همه آفات بریم <linebreak>
<versel1> در بیابان فنا گم شدن آخر تا کی <versel2> ره بپرسیم مگر پی به مهمات بریم <linebreak>
<versel1> حافظ آب رخ خود بر در هر سفله مریز <versel2> حاجت آن به که بر قاضی حاجات بریم <linebreak>
<versel1> بیا تا گل برافشانیم و می در ساغر اندازیم <versel2> فلک را سقف بشکافیم و طرحی نو دراندازیم <linebreak>
<versel1> اگر غم لشکر انگیزد که خون عاشقان ریزد <versel2> من و ساقی به هم تازیم و بنیادش براندازیم <linebreak>
<versel1> شراب ارغوانی را گلاب اندر قدح ریزیم <versel2> نسیم عطرگردان را شکر در مجمر اندازیم <linebreak>
<versel1> چو در دست است رودی خوش بزن مطرب سرودی خوش <versel2> که دست افشان غزل خوانیم و پاکوبان سر اندازیم <linebreak>
<versel1> صبا خاک وجود ما بدان عالی جناب انداز <versel2> بود کان شاه خوبان را نظر بر منظر اندازیم <linebreak>
<versel1> یکی از عقل می لافد یکی طامات می بافد <versel2> بیا کاین داوری ها را به پیش داور اندازیم <linebreak>
<versel1> بهشت عدن اگر خواهی بیا با ما به میخانه <versel2> که از پای خمت روزی به حوض کوثر اندازیم <linebreak>
<versel1> سخندانی و خوشخوانی نمی ورزند در شیراز <versel2> بیا حافظ که تا خود را به ملکی دیگر اندازیم <linebreak>
<versel1> صوفی بیا که خرقه سالوس برکشیم <versel2> وین نقش زرق را خط بطلان به سر کشیم <linebreak>
<versel1> نذر و فتوح صومعه در وجه می نهیم <versel2> دلق ریا به آب خرابات برکشیم <linebreak>
<versel1> فردا اگر نه روضه رضوان به ما دهند <versel2> غلمان ز روضه حور ز جنت به درکشیم <linebreak>
<versel1> بیرون جهیم سرخوش و از بزم صوفیان <versel2> غارت کنیم باده و شاهد به بر کشیم <linebreak>
<versel1> عشرت کنیم ور نه به حسرت کشندمان <versel2> روزی که رخت جان به جهانی دگر کشیم <linebreak>
<versel1> سر خدا که در تتق غیب منزویست <versel2> مستانه اش نقاب ز رخسار برکشیم <linebreak>
<versel1> کو جلوه ای ز ابروی او تا چو ماه نو <versel2> گوی سپهر در خم چوگان زر کشیم <linebreak>
<versel1> حافظ نه حد ماست چنین لاف ها زدن <versel2> پای از گلیم خویش چرا بیشتر کشیم <linebreak>
<versel1> دوستان وقت گل آن به که به عشرت کوشیم <versel2> سخن اهل دل است این و به جان بنیوشیم <linebreak>
<versel1> نیست در کس کرم و وقت طرب می گذرد <versel2> چاره آن است که سجاده به می بفروشیم <linebreak>
<versel1> خوش هواییست فرح بخش خدایا بفرست <versel2> نازنینی که به رویش می گلگون نوشیم <linebreak>
<versel1> ارغنون ساز فلک رهزن اهل هنر است <versel2> چون از این غصه ننالیم و چرا نخروشیم <linebreak>
<versel1> گل به جوش آمد و از می نزدیمش آبی <versel2> لاجرم ز آتش حرمان و هوس می جوشیم <linebreak>
<versel1> می کشیم از قدح لاله شرابی موهوم <versel2> چشم بد دور که بی مطرب و می مدهوشیم <linebreak>
<versel1> حافظ این حال عجب با که توان گفت که ما <versel2> بلبلانیم که در موسم گل خاموشیم <linebreak>
<versel1> ما شبی دست برآریم و دعایی بکنیم <versel2> غم هجران تو را چاره ز جایی بکنیم <linebreak>
<versel1> دل بیمار شد از دست رفیقان مددی <versel2> تا طبیبش به سر آریم و دوایی بکنیم <linebreak>
<versel1> آن که بی جرم برنجید و به تیغم زد و رفت <versel2> بازش آرید خدا را که صفایی بکنیم <linebreak>
<versel1> خشک شد بیخ طرب راه خرابات کجاست <versel2> تا در آن آب و هوا نشو و نمایی بکنیم <linebreak>
<versel1> مدد از خاطر رندان طلب ای دل ور نه <versel2> کار صعب است مبادا که خطایی بکنیم <linebreak>
<versel1> سایه طایر کم حوصله کاری نکند <versel2> طلب از سایه میمون همایی بکنیم <linebreak>
<versel1> دلم از پرده بشد حافظ خوشگوی کجاست <versel2> تا به قول و غزلش ساز نوایی بکنیم <linebreak>
<versel1> ما نگوییم بد و میل به ناحق نکنیم <versel2> جامه کس سیه و دلق خود ازرق نکنیم <linebreak>
<versel1> عیب درویش و توانگر به کم و بیش بد است <versel2> کار بد مصلحت آن است که مطلق نکنیم <linebreak>
<versel1> رقم مغلطه بر دفتر دانش نزنیم <versel2> سر حق بر ورق شعبده ملحق نکنیم <linebreak>
<versel1> شاه اگر جرعه رندان نه به حرمت نوشد <versel2> التفاتش به می صاف مروق نکنیم <linebreak>
<versel1> خوش برانیم جهان در نظر راهروان <versel2> فکر اسب سیه و زین مغرق نکنیم <linebreak>
<versel1> آسمان کشتی ارباب هنر می شکند <versel2> تکیه آن به که بر این بحر معلق نکنیم <linebreak>
<versel1> گر بدی گفت حسودی و رفیقی رنجید <versel2> گو تو خوش باش که ما گوش به احمق نکنیم <linebreak>
<versel1> حافظ ار خصم خطا گفت نگیریم بر او <versel2> ور به حق گفت جدل با سخن حق نکنیم <linebreak>
<versel1> سرم خوش است و به بانگ بلند می گویم <versel2> که من نسیم حیات از پیاله می جویم <linebreak>
<versel1> عبوس زهد به وجه خمار ننشیند <versel2> مرید خرقه دردی کشان خوش خویم <linebreak>
<versel1> شدم فسانه به سرگشتگی و ابروی دوست <versel2> کشید در خم چوگان خویش چون گویم <linebreak>
<versel1> گرم نه پیر مغان در به روی بگشاید <versel2> کدام در بزنم چاره از کجا جویم <linebreak>
<versel1> مکن در این چمنم سرزنش به خودرویی <versel2> چنان که پرورشم می دهند می رویم <linebreak>
<versel1> تو خانقاه و خرابات در میانه مبین <versel2> خدا گواه که هر جا که هست با اویم <linebreak>
<versel1> غبار راه طلب کیمیای بهروزیست <versel2> غلام دولت آن خاک عنبرین بویم <linebreak>
<versel1> ز شوق نرگس مست بلندبالایی <versel2> چو لاله با قدح افتاده بر لب جویم <linebreak>
<versel1> بیار می که به فتوی حافظ از دل پاک <versel2> غبار زرق به فیض قدح فروشویم <linebreak>
<versel1> بارها گفته ام و بار دگر می گویم <versel2> که من دلشده این ره نه به خود می پویم <linebreak>
<versel1> در پس آینه طوطی صفتم داشته اند <versel2> آن چه استاد ازل گفت بگو می گویم <linebreak>
<versel1> من اگر خارم و گر گل چمن آرایی هست <versel2> که از آن دست که او می کشدم می رویم <linebreak>
<versel1> دوستان عیب من بی دل حیران مکنید <versel2> گوهری دارم و صاحب نظری می جویم <linebreak>
<versel1> گر چه با دلق ملمع می گلگون عیب است <versel2> مکنم عیب کز او رنگ ریا می شویم <linebreak>
<versel1> خنده و گریه عشاق ز جایی دگر است <versel2> می سرایم به شب و وقت سحر می مویم <linebreak>
<versel1> حافظم گفت که خاک در میخانه مبوی <versel2> گو مکن عیب که من مشک ختن می بویم <linebreak>
<versel1> گر چه ما بندگان پادشهیم <versel2> پادشاهان ملک صبحگهیم <linebreak>
<versel1> گنج در آستین و کیسه تهی <versel2> جام گیتی نما و خاک رهیم <linebreak>
<versel1> هوشیار حضور و مست غرور <versel2> بحر توحید و غرقه گنهیم <linebreak>
<versel1> شاهد بخت چون کرشمه کند <versel2> ماش آیینه رخ چو مهیم <linebreak>
<versel1> شاه بیدار بخت را هر شب <versel2> ما نگهبان افسر و کلهیم <linebreak>
<versel1> گو غنیمت شمار صحبت ما <versel2> که تو در خواب و ما به دیده گهیم <linebreak>
<versel1> شاه منصور واقف است که ما <versel2> روی همت به هر کجا که نهیم <linebreak>
<versel1> دشمنان را ز خون کفن سازیم <versel2> دوستان را قبای فتح دهیم <linebreak>
<versel1> رنگ تزویر پیش ما نبود <versel2> شیر سرخیم و افعی سیهیم <linebreak>
<versel1> وام حافظ بگو که بازدهند <versel2> کرده ای اعتراف و ما گوهیم <linebreak>
<versel1> فاتحه ای چو آمدی بر سر خسته ای بخوان <versel2> لب بگشا که می دهد لعل لبت به مرده جان <linebreak>
<versel1> آن که به پرسش آمد و فاتحه خواند و می رود <versel2> گو نفسی که روح را می کنم از پی اش روان <linebreak>
<versel1> ای که طبیب خسته ای روی زبان من ببین <versel2> کاین دم و دود سینه ام بار دل است بر زبان <linebreak>
<versel1> گر چه تب استخوان من کرد ز مهر گرم و رفت <versel2> همچو تبم نمی رود آتش مهر از استخوان <linebreak>
<versel1> حال دلم ز خال تو هست در آتشش وطن <versel2> چشمم از آن دو چشم تو خسته شده ست و ناتوان <linebreak>
<versel1> بازنشان حرارتم ز آب دو دیده و ببین <versel2> نبض مرا که می دهد هیچ ز زندگی نشان <linebreak>
<versel1> آن که مدام شیشه ام از پی عیش داده است <versel2> شیشه ام از چه می برد پیش طبیب هر زمان <linebreak>
<versel1> حافظ از آب زندگی شعر تو داد شربتم <versel2> ترک طبیب کن بیا نسخه شربتم بخوان <linebreak>
<versel1> چندان که گفتم غم با طبیبان <versel2> درمان نکردند مسکین غریبان <linebreak>
<versel1> آن گل که هر دم در دست بادیست <versel2> گو شرم بادش از عندلیبان <linebreak>
<versel1> یا رب امان ده تا بازبیند <versel2> چشم محبان روی حبیبان <linebreak>
<versel1> درج محبت بر مهر خود نیست <versel2> یا رب مبادا کام رقیبان <linebreak>
<versel1> ای منعم آخر بر خوان جودت <versel2> تا چند باشیم از بی نصیبان <linebreak>
<versel1> حافظ نگشتی شیدای گیتی <versel2> گر می شنیدی پند ادیبان <linebreak>
<versel1> می سوزم از فراقت روی از جفا بگردان <versel2> هجران بلای ما شد یا رب بلا بگردان <linebreak>
<versel1> مه جلوه می نماید بر سبز خنگ گردون <versel2> تا او به سر درآید بر رخش پا بگردان <linebreak>
<versel1> مر غول را برافشان یعنی به رغم سنبل <versel2> گرد چمن بخوری همچون صبا بگردان <linebreak>
<versel1> یغمای عقل و دین را بیرون خرام سرمست <versel2> در سر کلاه بشکن در بر قبا بگردان <linebreak>
<versel1> ای نور چشم مستان در عین انتظارم <versel2> چنگ حزین و جامی بنواز یا بگردان <linebreak>
<versel1> دوران همی نویسد بر عارضش خطی خوش <versel2> یا رب نوشته بد از یار ما بگردان <linebreak>
<versel1> حافظ ز خوبرویان بختت جز این قدر نیست <versel2> گر نیستت رضایی حکم قضا بگردان <linebreak>
<versel1> یا رب آن آهوی مشکین به ختن بازرسان <versel2> وان سهی سرو خرامان به چمن بازرسان <linebreak>
<versel1> دل آزرده ما را به نسیمی بنواز <versel2> یعنی آن جان ز تن رفته به تن بازرسان <linebreak>
<versel1> ماه و خورشید به منزل چو به امر تو رسند <versel2> یار مه روی مرا نیز به من بازرسان <linebreak>
<versel1> دیده ها در طلب لعل یمانی خون شد <versel2> یا رب آن کوکب رخشان به یمن بازرسان <linebreak>
<versel1> برو ای طایر میمون همایون آثار <versel2> پیش عنقا سخن زاغ و زغن بازرسان <linebreak>
<versel1> سخن این است که ما بی تو نخواهیم حیات <versel2> بشنو ای پیک خبرگیر و سخن بازرسان <linebreak>
<versel1> آن که بودی وطنش دیده حافظ یا رب <versel2> به مرادش ز غریبی به وطن بازرسان <linebreak>
<versel1> خدا را کم نشین با خرقه پوشان <versel2> رخ از رندان بی سامان مپوشان <linebreak>
<versel1> در این خرقه بسی آلودگی هست <versel2> خوشا وقت قبای می فروشان <linebreak>
<versel1> در این صوفی وشان دردی ندیدم <versel2> که صافی باد عیش دردنوشان <linebreak>
<versel1> تو نازک طبعی و طاقت نیاری <versel2> گرانی های مشتی دلق پوشان <linebreak>
<versel1> چو مستم کرده ای مستور منشین <versel2> چو نوشم داده ای زهرم منوشان <linebreak>
<versel1> بیا و از غبن این سالوسیان بین <versel2> صراحی خون دل و بربط خروشان <linebreak>
<versel1> ز دلگرمی حافظ بر حذر باش <versel2> که دارد سینه ای چون دیگ جوشان <linebreak>
<versel1> شاه شمشادقدان خسرو شیرین دهنان <versel2> که به مژگان شکند قلب همه صف شکنان <linebreak>
<versel1> مست بگذشت و نظر بر من درویش انداخت <versel2> گفت ای چشم و چراغ همه شیرین سخنان <linebreak>
<versel1> تا کی از سیم و زرت کیسه تهی خواهد بود <versel2> بنده من شو و برخور ز همه سیمتنان <linebreak>
<versel1> کمتر از ذره نه ای پست مشو مهر بورز <versel2> تا به خلوتگه خورشید رسی چرخ زنان <linebreak>
<versel1> بر جهان تکیه مکن ور قدحی می داری <versel2> شادی زهره جبینان خور و نازک بدنان <linebreak>
<versel1> پیر پیمانه کش من که روانش خوش باد <versel2> گفت پرهیز کن از صحبت پیمان شکنان <linebreak>
<versel1> دامن دوست به دست آر و ز دشمن بگسل <versel2> مرد یزدان شو و فارغ گذر از اهرمنان <linebreak>
<versel1> با صبا در چمن لاله سحر می گفتم <versel2> که شهیدان که اند این همه خونین کفنان <linebreak>
<versel1> گفت حافظ من و تو محرم این راز نه ایم <versel2> از می لعل حکایت کن و شیرین دهنان <linebreak>
<versel1> بهار و گل طرب انگیز گشت و توبه شکن <versel2> به شادی رخ گل بیخ غم ز دل برکن <linebreak>
<versel1> رسید باد صبا غنچه در هواداری <versel2> ز خود برون شد و بر خود درید پیراهن <linebreak>
<versel1> طریق صدق بیاموز از آب صافی دل <versel2> به راستی طلب آزادگی ز سرو چمن <linebreak>
<versel1> ز دستبرد صبا گرد گل کلاله نگر <versel2> شکنج گیسوی سنبل ببین به روی سمن <linebreak>
<versel1> عروس غنچه رسید از حرم به طالع سعد <versel2> بعینه دل و دین می برد به وجه حسن <linebreak>
<versel1> صفیر بلبل شوریده و نفیر هزار <versel2> برای وصل گل آمد برون ز بیت حزن <linebreak>
<versel1> حدیث صحبت خوبان و جام باده بگو <versel2> به قول حافظ و فتوی پیر صاحب فن <linebreak>
<versel1> چو گل هر دم به بویت جامه در تن <versel2> کنم چاک از گریبان تا به دامن <linebreak>
<versel1> تنت را دید گل گویی که در باغ <versel2> چو مستان جامه را بدرید بر تن <linebreak>
<versel1> من از دست غمت مشکل برم جان <versel2> ولی دل را تو آسان بردی از من <linebreak>
<versel1> به قول دشمنان برگشتی از دوست <versel2> نگردد هیچ کس با دوست دشمن <linebreak>
<versel1> تنت در جامه چون در جام باده <versel2> دلت در سینه چون در سیم آهن <linebreak>
<versel1> ببار ای شمع اشک از چشم خونین <versel2> که شد سوز دلت بر خلق روشن <linebreak>
<versel1> مکن کز سینه ام آه جگرسوز <versel2> برآید همچو دود از راه روزن <linebreak>
<versel1> دلم را مشکن و در پا مینداز <versel2> که دارد در سر زلف تو مسکن <linebreak>
<versel1> چو دل در زلف تو بسته ست حافظ <versel2> بدین سان کار او در پا میفکن <linebreak>
<versel1> افسر سلطان گل پیدا شد از طرف چمن <versel2> مقدمش یا رب مبارک باد بر سرو و سمن <linebreak>
<versel1> خوش به جای خویشتن بود این نشست خسروی <versel2> تا نشیند هر کسی اکنون به جای خویشتن <linebreak>
<versel1> خاتم جم را بشارت ده به حسن خاتمت <versel2> کاسم اعظم کرد از او کوتاه دست اهرمن <linebreak>
<versel1> تا ابد معمور باد این خانه کز خاک درش <versel2> هر نفس با بوی رحمان می وزد باد یمن <linebreak>
<versel1> شوکت پور پشنگ و تیغ عالمگیر او <versel2> در همه شهنامه ها شد داستان انجمن <linebreak>
<versel1> خنگ چوگانی چرخت رام شد در زیر زین <versel2> شهسوارا چون به میدان آمدی گویی بزن <linebreak>
<versel1> جویبار ملک را آب روان شمشیر توست <versel2> تو درخت عدل بنشان بیخ بدخواهان بکن <linebreak>
<versel1> بعد از این نشگفت اگر با نکهت خلق خوشت <versel2> خیزد از صحرای ایذج نافه مشک ختن <linebreak>
<versel1> گوشه گیران انتظار جلوه خوش می کنند <versel2> برشکن طرف کلاه و برقع از رخ برفکن <linebreak>
<versel1> مشورت با عقل کردم گفت حافظ می بنوش <versel2> ساقیا می ده به قول مستشار موتمن <linebreak>
<versel1> ای صبا بر ساقی بزم اتابک عرضه دار <versel2> تا از آن جام زرافشان جرعه ای بخشد به من <linebreak>
<versel1> خوشتر از فکر می و جام چه خواهد بودن <versel2> تا ببینم که سرانجام چه خواهد بودن <linebreak>
<versel1> غم دل چند توان خورد که ایام نماند <versel2> گو نه دل باش و نه ایام چه خواهد بودن <linebreak>
<versel1> مرغ کم حوصله را گو غم خود خور که بر او <versel2> رحم آن کس که نهد دام چه خواهد بودن <linebreak>
<versel1> باده خور غم مخور و پند مقلد منیوش <versel2> اعتبار سخن عام چه خواهد بودن <linebreak>
<versel1> دست رنج تو همان به که شود صرف به کام <versel2> دانی آخر که به ناکام چه خواهد بودن <linebreak>
<versel1> پیر میخانه همی خواند معمایی دوش <versel2> از خط جام که فرجام چه خواهد بودن <linebreak>
<versel1> بردم از ره دل حافظ به دف و چنگ و غزل <versel2> تا جزای من بدنام چه خواهد بودن <linebreak>
<versel1> دانی که چیست دولت دیدار یار دیدن <versel2> در کوی او گدایی بر خسروی گزیدن <linebreak>
<versel1> از جان طمع بریدن آسان بود ولیکن <versel2> از دوستان جانی مشکل توان بریدن <linebreak>
<versel1> خواهم شدن به بستان چون غنچه با دل تنگ <versel2> وان جا به نیک نامی پیراهنی دریدن <linebreak>
<versel1> گه چون نسیم با گل راز نهفته گفتن <versel2> گه سر عشقبازی از بلبلان شنیدن <linebreak>
<versel1> بوسیدن لب یار اول ز دست مگذار <versel2> کآخر ملول گردی از دست و لب گزیدن <linebreak>
<versel1> فرصت شمار صحبت کز این دوراهه منزل <versel2> چون بگذریم دیگر نتوان به هم رسیدن <linebreak>
<versel1> گویی برفت حافظ از یاد شاه یحیی <versel2> یا رب به یادش آور درویش پروریدن <linebreak>
<versel1> منم که شهره شهرم به عشق ورزیدن <versel2> منم که دیده نیالوده ام به بد دیدن <linebreak>
<versel1> وفا کنیم و ملامت کشیم و خوش باشیم <versel2> که در طریقت ما کافریست رنجیدن <linebreak>
<versel1> به پیر میکده گفتم که چیست راه نجات <versel2> بخواست جام می و گفت عیب پوشیدن <linebreak>
<versel1> مراد دل ز تماشای باغ عالم چیست <versel2> به دست مردم چشم از رخ تو گل چیدن <linebreak>
<versel1> به می پرستی از آن نقش خود زدم بر آب <versel2> که تا خراب کنم نقش خود پرستیدن <linebreak>
<versel1> به رحمت سر زلف تو واثقم ور نه <versel2> کشش چو نبود از آن سو چه سود کوشیدن <linebreak>
<versel1> عنان به میکده خواهیم تافت زین مجلس <versel2> که وعظ بی عملان واجب است نشنیدن <linebreak>
<versel1> ز خط یار بیاموز مهر با رخ خوب <versel2> که گرد عارض خوبان خوش است گردیدن <linebreak>
<versel1> مبوس جز لب ساقی و جام می حافظ <versel2> که دست زهدفروشان خطاست بوسیدن <linebreak>
<versel1> ای روی ماه منظر تو نوبهار حسن <versel2> خال و خط تو مرکز حسن و مدار حسن <linebreak>
<versel1> در چشم پرخمار تو پنهان فسون سحر <versel2> در زلف بی قرار تو پیدا قرار حسن <linebreak>
<versel1> ماهی نتافت همچو تو از برج نیکویی <versel2> سروی نخاست چون قدت از جویبار حسن <linebreak>
<versel1> خرم شد از ملاحت تو عهد دلبری <versel2> فرخ شد از لطافت تو روزگار حسن <linebreak>
<versel1> از دام زلف و دانه خال تو در جهان <versel2> یک مرغ دل نماند نگشته شکار حسن <linebreak>
<versel1> دایم به لطف دایه طبع از میان جان <versel2> می پرورد به ناز تو را در کنار حسن <linebreak>
<versel1> گرد لبت بنفشه از آن تازه و تر است <versel2> کآب حیات می خورد از جویبار حسن <linebreak>
<versel1> حافظ طمع برید که بیند نظیر تو <versel2> دیار نیست جز رخت اندر دیار حسن <linebreak>
<versel1> گلبرگ را ز سنبل مشکین نقاب کن <versel2> یعنی که رخ بپوش و جهانی خراب کن <linebreak>
<versel1> بفشان عرق ز چهره و اطراف باغ را <versel2> چون شیشه های دیده ما پرگلاب کن <linebreak>
<versel1> ایام گل چو عمر به رفتن شتاب کرد <versel2> ساقی به دور باده گلگون شتاب کن <linebreak>
<versel1> بگشا به شیوه نرگس پرخواب مست را <versel2> و از رشک چشم نرگس رعنا به خواب کن <linebreak>
<versel1> بوی بنفشه بشنو و زلف نگار گیر <versel2> بنگر به رنگ لاله و عزم شراب کن <linebreak>
<versel1> زان جا که رسم و عادت عاشق کشی توست <versel2> با دشمنان قدح کش و با ما عتاب کن <linebreak>
<versel1> همچون حباب دیده به روی قدح گشای <versel2> وین خانه را قیاس اساس از حباب کن <linebreak>
<versel1> حافظ وصال می طلبد از ره دعا <versel2> یا رب دعای خسته دلان مستجاب کن <linebreak>
<versel1> صبح است ساقیا قدحی پرشراب کن <versel2> دور فلک درنگ ندارد شتاب کن <linebreak>
<versel1> زان پیشتر که عالم فانی شود خراب <versel2> ما را ز جام باده گلگون خراب کن <linebreak>
<versel1> خورشید می ز مشرق ساغر طلوع کرد <versel2> گر برگ عیش می طلبی ترک خواب کن <linebreak>
<versel1> روزی که چرخ از گل ما کوزه ها کند <versel2> زنهار کاسه سر ما پرشراب کن <linebreak>
<versel1> ما مرد زهد و توبه و طامات نیستیم <versel2> با ما به جام باده صافی خطاب کن <linebreak>
<versel1> کار صواب باده پرستیست حافظا <versel2> برخیز و عزم جزم به کار صواب کن <linebreak>
<versel1> ز در درآ و شبستان ما منور کن <versel2> هوای مجلس روحانیان معطر کن <linebreak>
<versel1> اگر فقیه نصیحت کند که عشق مباز <versel2> پیاله ای بدهش گو دماغ را تر کن <linebreak>
<versel1> به چشم و ابروی جانان سپرده ام دل و جان <versel2> بیا بیا و تماشای طاق و منظر کن <linebreak>
<versel1> ستاره شب هجران نمی فشاند نور <versel2> به بام قصر برآ و چراغ مه برکن <linebreak>
<versel1> بگو به خازن جنت که خاک این مجلس <versel2> به تحفه بر سوی فردوس و عود مجمر کن <linebreak>
<versel1> از این مزوجه و خرقه نیک در تنگم <versel2> به یک کرشمه صوفی وشم قلندر کن <linebreak>
<versel1> چو شاهدان چمن زیردست حسن تواند <versel2> کرشمه بر سمن و جلوه بر صنوبر کن <linebreak>
<versel1> فضول نفس حکایت بسی کند ساقی <versel2> تو کار خود مده از دست و می به ساغر کن <linebreak>
<versel1> حجاب دیده ادراک شد شعاع جمال <versel2> بیا و خرگه خورشید را منور کن <linebreak>
<versel1> طمع به قند وصال تو حد ما نبود <versel2> حوالتم به لب لعل همچو شکر کن <linebreak>
<versel1> لب پیاله ببوس آنگهی به مستان ده <versel2> بدین دقیقه دماغ معاشران تر کن <linebreak>
<versel1> پس از ملازمت عیش و عشق مه رویان <versel2> ز کارها که کنی شعر حافظ از بر کن <linebreak>
<versel1> ای نور چشم من سخنی هست گوش کن <versel2> چون ساغرت پر است بنوشان و نوش کن <linebreak>
<versel1> در راه عشق وسوسه اهرمن بسیست <versel2> پیش آی و گوش دل به پیام سروش کن <linebreak>
<versel1> برگ نوا تبه شد و ساز طرب نماند <versel2> ای چنگ ناله برکش و ای دف خروش کن <linebreak>
<versel1> تسبیح و خرقه لذت مستی نبخشدت <versel2> همت در این عمل طلب از می فروش کن <linebreak>
<versel1> پیران سخن ز تجربه گویند گفتمت <versel2> هان ای پسر که پیر شوی پند گوش کن <linebreak>
<versel1> بر هوشمند سلسله ننهاد دست عشق <versel2> خواهی که زلف یار کشی ترک هوش کن <linebreak>
<versel1> با دوستان مضایقه در عمر و مال نیست <versel2> صد جان فدای یار نصیحت نیوش کن <linebreak>
<versel1> ساقی که جامت از می صافی تهی مباد <versel2> چشم عنایتی به من دردنوش کن <linebreak>
<versel1> سرمست در قبای زرافشان چو بگذری <versel2> یک بوسه نذر حافظ پشمینه پوش کن <linebreak>
<versel1> کرشمه ای کن و بازار ساحری بشکن <versel2> به غمزه رونق و ناموس سامری بشکن <linebreak>
<versel1> به باد ده سر و دستار عالمی یعنی <versel2> کلاه گوشه به آیین سروری بشکن <linebreak>
<versel1> به زلف گوی که آیین دلبری بگذار <versel2> به غمزه گوی که قلب ستمگری بشکن <linebreak>
<versel1> برون خرام و ببر گوی خوبی از همه کس <versel2> سزای حور بده رونق پری بشکن <linebreak>
<versel1> به آهوان نظر شیر آفتاب بگیر <versel2> به ابروان دوتا قوس مشتری بشکن <linebreak>
<versel1> چو عطرسای شود زلف سنبل از دم باد <versel2> تو قیمتش به سر زلف عنبری بشکن <linebreak>
<versel1> چو عندلیب فصاحت فروشد ای حافظ <versel2> تو قدر او به سخن گفتن دری بشکن <linebreak>
<versel1> بالابلند عشوه گر نقش باز من <versel2> کوتاه کرد قصه زهد دراز من <linebreak>
<versel1> دیدی دلا که آخر پیری و زهد و علم <versel2> با من چه کرد دیده معشوقه باز من <linebreak>
<versel1> می ترسم از خرابی ایمان که می برد <versel2> محراب ابروی تو حضور نماز من <linebreak>
<versel1> گفتم به دلق زرق بپوشم نشان عشق <versel2> غماز بود اشک و عیان کرد راز من <linebreak>
<versel1> مست است یار و یاد حریفان نمی کند <versel2> ذکرش به خیر ساقی مسکین نواز من <linebreak>
<versel1> یا رب کی آن صبا بوزد کز نسیم آن <versel2> گردد شمامه کرمش کارساز من <linebreak>
<versel1> نقشی بر آب می زنم از گریه حالیا <versel2> تا کی شود قرین حقیقت مجاز من <linebreak>
<versel1> بر خود چو شمع خنده زنان گریه می کنم <versel2> تا با تو سنگ دل چه کند سوز و ساز من <linebreak>
<versel1> زاهد چو از نماز تو کاری نمی رود <versel2> هم مستی شبانه و راز و نیاز من <linebreak>
<versel1> حافظ ز گریه سوخت بگو حالش ای صبا <versel2> با شاه دوست پرور دشمن گداز من <linebreak>
<versel1> چون شوم خاک رهش دامن بیفشاند ز من <versel2> ور بگویم دل بگردان رو بگرداند ز من <linebreak>
<versel1> روی رنگین را به هر کس می نماید همچو گل <versel2> ور بگویم بازپوشان بازپوشاند ز من <linebreak>
<versel1> چشم خود را گفتم آخر یک نظر سیرش ببین <versel2> گفت می خواهی مگر تا جوی خون راند ز من <linebreak>
<versel1> او به خونم تشنه و من بر لبش تا چون شود <versel2> کام بستانم از او یا داد بستاند ز من <linebreak>
<versel1> گر چو فرهادم به تلخی جان برآید باک نیست <versel2> بس حکایت های شیرین باز می ماند ز من <linebreak>
<versel1> گر چو شمعش پیش میرم بر غمم خندان شود <versel2> ور برنجم خاطر نازک برنجاند ز من <linebreak>
<versel1> دوستان جان داده ام بهر دهانش بنگرید <versel2> کو به چیزی مختصر چون باز می ماند ز من <linebreak>
<versel1> صبر کن حافظ که گر زین دست باشد درس غم <versel2> عشق در هر گوشه ای افسانه ای خواند ز من <linebreak>
<versel1> نکته ای دلکش بگویم خال آن مه رو ببین <versel2> عقل و جان را بسته زنجیر آن گیسو ببین <linebreak>
<versel1> عیب دل کردم که وحشی وضع و هرجایی مباش <versel2> گفت چشم شیرگیر و غنج آن آهو ببین <linebreak>
<versel1> حلقه زلفش تماشاخانه باد صباست <versel2> جان صد صاحب دل آن جا بسته یک مو ببین <linebreak>
<versel1> عابدان آفتاب از دلبر ما غافلند <versel2> ای ملامتگو خدا را رو مبین آن رو ببین <linebreak>
<versel1> زلف دل دزدش صبا را بند بر گردن نهاد <versel2> با هواداران ره رو حیله هندو ببین <linebreak>
<versel1> این که من در جست و جوی او ز خود فارغ شدم <versel2> کس ندیده ست و نبیند مثلش از هر سو ببین <linebreak>
<versel1> حافظ ار در گوشه محراب می نالد رواست <versel2> ای نصیحتگو خدا را آن خم ابرو ببین <linebreak>
<versel1> از مراد شاه منصور ای فلک سر برمتاب <versel2> تیزی شمشیر بنگر قوت بازو ببین <linebreak>
<versel1> شراب لعل کش و روی مه جبینان بین <versel2> خلاف مذهب آنان جمال اینان بین <linebreak>
<versel1> به زیر دلق ملمع کمندها دارند <versel2> درازدستی این کوته آستینان بین <linebreak>
<versel1> به خرمن دو جهان سر فرو نمی آرند <versel2> دماغ و کبر گدایان و خوشه چینان بین <linebreak>
<versel1> بهای نیم کرشمه هزار جان طلبند <versel2> نیاز اهل دل و ناز نازنینان بین <linebreak>
<versel1> حقوق صحبت ما را به باد داد و برفت <versel2> وفای صحبت یاران و همنشینان بین <linebreak>
<versel1> اسیر عشق شدن چاره خلاص من است <versel2> ضمیر عاقبت اندیش پیش بینان بین <linebreak>
<versel1> کدورت از دل حافظ ببرد صحبت دوست <versel2> صفای همت پاکان و پاکدینان بین <linebreak>
<versel1> می فکن بر صف رندان نظری بهتر از این <versel2> بر در میکده می کن گذری بهتر از این <linebreak>
<versel1> در حق من لبت این لطف که می فرماید <versel2> سخت خوب است ولیکن قدری بهتر از این <linebreak>
<versel1> آن که فکرش گره از کار جهان بگشاید <versel2> گو در این کار بفرما نظری بهتر از این <linebreak>
<versel1> ناصحم گفت که جز غم چه هنر دارد عشق <versel2> برو ای خواجه عاقل هنری بهتر از این <linebreak>
<versel1> دل بدان رود گرامی چه کنم گر ندهم <versel2> مادر دهر ندارد پسری بهتر از این <linebreak>
<versel1> من چو گویم که قدح نوش و لب ساقی بوس <versel2> بشنو از من که نگوید دگری بهتر از این <linebreak>
<versel1> کلک حافظ شکرین میوه نباتیست بچین <versel2> که در این باغ نبینی ثمری بهتر از این <linebreak>
<versel1> به جان پیر خرابات و حق صحبت او <versel2> که نیست در سر من جز هوای خدمت او <linebreak>
<versel1> بهشت اگر چه نه جای گناهکاران است <versel2> بیار باده که مستظهرم به همت او <linebreak>
<versel1> چراغ صاعقه آن سحاب روشن باد <versel2> که زد به خرمن ما آتش محبت او <linebreak>
<versel1> بر آستانه میخانه گر سری بینی <versel2> مزن به پای که معلوم نیست نیت او <linebreak>
<versel1> بیا که دوش به مستی سروش عالم غیب <versel2> نوید داد که عام است فیض رحمت او <linebreak>
<versel1> مکن به چشم حقارت نگاه در من مست <versel2> که نیست معصیت و زهد بی مشیت او <linebreak>
<versel1> نمی کند دل من میل زهد و توبه ولی <versel2> به نام خواجه بکوشیم و فر دولت او <linebreak>
<versel1> مدام خرقه حافظ به باده در گرو است <versel2> مگر ز خاک خرابات بود فطرت او <linebreak>
<versel1> گفتا برون شدی به تماشای ماه نو <versel2> از ماه ابروان منت شرم باد رو <linebreak>
<versel1> عمریست تا دلت ز اسیران زلف ماست <versel2> غافل ز حفظ جانب یاران خود مشو <linebreak>
<versel1> مفروش عطر عقل به هندوی زلف ما <versel2> کان جا هزار نافه مشکین به نیم جو <linebreak>
<versel1> تخم وفا و مهر در این کهنه کشته زار <versel2> آن گه عیان شود که بود موسم درو <linebreak>
<versel1> ساقی بیار باده که رمزی بگویمت <versel2> از سر اختران کهن سیر و ماه نو <linebreak>
<versel1> شکل هلال هر سر مه می دهد نشان <versel2> از افسر سیامک و ترک کلاه زو <linebreak>
<versel1> حافظ جناب پیر مغان مامن وفاست <versel2> درس حدیث عشق بر او خوان و ز او شنو <linebreak>
<versel1> مزرع سبز فلک دیدم و داس مه نو <versel2> یادم از کشته خویش آمد و هنگام درو <linebreak>
<versel1> گفتم ای بخت بخفتیدی و خورشید دمید <versel2> گفت با این همه از سابقه نومید مشو <linebreak>
<versel1> گر روی پاک و مجرد چو مسیحا به فلک <versel2> از چراغ تو به خورشید رسد صد پرتو <linebreak>
<versel1> تکیه بر اختر شب دزد مکن کاین عیار <versel2> تاج کاووس ببرد و کمر کیخسرو <linebreak>
<versel1> گوشوار زر و لعل ار چه گران دارد گوش <versel2> دور خوبی گذران است نصیحت بشنو <linebreak>
<versel1> چشم بد دور ز خال تو که در عرصه حسن <versel2> بیدقی راند که برد از مه و خورشید گرو <linebreak>
<versel1> آسمان گو مفروش این عظمت کاندر عشق <versel2> خرمن مه به جوی خوشه پروین به دو جو <linebreak>
<versel1> آتش زهد و ریا خرمن دین خواهد سوخت <versel2> حافظ این خرقه پشمینه بینداز و برو <linebreak>
<versel1> ای آفتاب آینه دار جمال تو <versel2> مشک سیاه مجمره گردان خال تو <linebreak>
<versel1> صحن سرای دیده بشستم ولی چه سود <versel2> کاین گوشه نیست درخور خیل خیال تو <linebreak>
<versel1> در اوج ناز و نعمتی ای پادشاه حسن <versel2> یا رب مباد تا به قیامت زوال تو <linebreak>
<versel1> مطبوعتر ز نقش تو صورت نبست باز <versel2> طغرانویس ابروی مشکین مثال تو <linebreak>
<versel1> در چین زلفش ای دل مسکین چگونه ای <versel2> کآشفته گفت باد صبا شرح حال تو <linebreak>
<versel1> برخاست بوی گل ز در آشتی درآی <versel2> ای نوبهار ما رخ فرخنده فال تو <linebreak>
<versel1> تا آسمان ز حلقه به گوشان ما شود <versel2> کو عشوه ای ز ابروی همچون هلال تو <linebreak>
<versel1> تا پیش بخت بازروم تهنیت کنان <versel2> کو مژده ای ز مقدم عید وصال تو <linebreak>
<versel1> این نقطه سیاه که آمد مدار نور <versel2> عکسیست در حدیقه بینش ز خال تو <linebreak>
<versel1> در پیش شاه عرض کدامین جفا کنم <versel2> شرح نیازمندی خود یا ملال تو <linebreak>
<versel1> حافظ در این کمند سر سرکشان بسیست <versel2> سودای کج مپز که نباشد مجال تو <linebreak>
<versel1> ای خونبهای نافه چین خاک راه تو <versel2> خورشید سایه پرور طرف کلاه تو <linebreak>
<versel1> نرگس کرشمه می برد از حد برون خرام <versel2> ای من فدای شیوه چشم سیاه تو <linebreak>
<versel1> خونم بخور که هیچ ملک با چنان جمال <versel2> از دل نیایدش که نویسد گناه تو <linebreak>
<versel1> آرام و خواب خلق جهان را سبب تویی <versel2> زان شد کنار دیده و دل تکیه گاه تو <linebreak>
<versel1> با هر ستاره ای سر و کار است هر شبم <versel2> از حسرت فروغ رخ همچو ماه تو <linebreak>
<versel1> یاران همنشین همه از هم جدا شدند <versel2> ماییم و آستانه دولت پناه تو <linebreak>
<versel1> حافظ طمع مبر ز عنایت که عاقبت <versel2> آتش زند به خرمن غم دود آه تو <linebreak>
<versel1> ای قبای پادشاهی راست بر بالای تو <versel2> زینت تاج و نگین از گوهر والای تو <linebreak>
<versel1> آفتاب فتح را هر دم طلوعی می دهد <versel2> از کلاه خسروی رخسار مه سیمای تو <linebreak>
<versel1> جلوه گاه طایر اقبال باشد هر کجا <versel2> سایه اندازد همای چتر گردون سای تو <linebreak>
<versel1> از رسوم شرع و حکمت با هزاران اختلاف <versel2> نکته ای هرگز نشد فوت از دل دانای تو <linebreak>
<versel1> آب حیوانش ز منقار بلاغت می چکد <versel2> طوطی خوش لهجه یعنی کلک شکرخای تو <linebreak>
<versel1> گر چه خورشید فلک چشم و چراغ عالم است <versel2> روشنایی بخش چشم اوست خاک پای تو <linebreak>
<versel1> آن چه اسکندر طلب کرد و ندادش روزگار <versel2> جرعه ای بود از زلال جام جان افزای تو <linebreak>
<versel1> عرض حاجت در حریم حضرتت محتاج نیست <versel2> راز کس مخفی نماند با فروغ رای تو <linebreak>
<versel1> خسروا پیرانه سر حافظ جوانی می کند <versel2> بر امید عفو جان بخش گنه فرسای تو <linebreak>
<versel1> تاب بنفشه می دهد طره مشک سای تو <versel2> پرده غنچه می درد خنده دلگشای تو <linebreak>
<versel1> ای گل خوش نسیم من بلبل خویش را مسوز <versel2> کز سر صدق می کند شب همه شب دعای تو <linebreak>
<versel1> من که ملول گشتمی از نفس فرشتگان <versel2> قال و مقال عالمی می کشم از برای تو <linebreak>
<versel1> دولت عشق بین که چون از سر فقر و افتخار <versel2> گوشه تاج سلطنت می شکند گدای تو <linebreak>
<versel1> خرقه زهد و جام می گر چه نه درخور همند <versel2> این همه نقش می زنم از جهت رضای تو <linebreak>
<versel1> شور شراب عشق تو آن نفسم رود ز سر <versel2> کاین سر پرهوس شود خاک در سرای تو <linebreak>
<versel1> شاه نشین چشم من تکیه گه خیال توست <versel2> جای دعاست شاه من بی تو مباد جای تو <linebreak>
<versel1> خوش چمنیست عارضت خاصه که در بهار حسن <versel2> حافظ خوش کلام شد مرغ سخنسرای تو <linebreak>
<versel1> مرا چشمیست خون افشان ز دست آن کمان ابرو <versel2> جهان بس فتنه خواهد دید از آن چشم و از آن ابرو <linebreak>
<versel1> غلام چشم آن ترکم که در خواب خوش مستی <versel2> نگارین گلشنش روی است و مشکین سایبان ابرو <linebreak>
<versel1> هلالی شد تنم زین غم که با طغرای ابرویش <versel2> که باشد مه که بنماید ز طاق آسمان ابرو <linebreak>
<versel1> رقیبان غافل و ما را از آن چشم و جبین هر دم <versel2> هزاران گونه پیغام است و حاجب در میان ابرو <linebreak>
<versel1> روان گوشه گیران را جبینش طرفه گلزاریست <versel2> که بر طرف سمن زارش همی گردد چمان ابرو <linebreak>
<versel1> دگر حور و پری را کس نگوید با چنین حسنی <versel2> که این را این چنین چشم است و آن را آن چنان ابرو <linebreak>
<versel1> تو کافردل نمی بندی نقاب زلف و می ترسم <versel2> که محرابم بگرداند خم آن دلستان ابرو <linebreak>
<versel1> اگر چه مرغ زیرک بود حافظ در هواداری <versel2> به تیر غمزه صیدش کرد چشم آن کمان ابرو <linebreak>
<versel1> خط عذار یار که بگرفت ماه از او <versel2> خوش حلقه ایست لیک به در نیست راه از او <linebreak>
<versel1> ابروی دوست گوشه محراب دولت است <versel2> آن جا بمال چهره و حاجت بخواه از او <linebreak>
<versel1> ای جرعه نوش مجلس جم سینه پاک دار <versel2> کآیینه ایست جام جهان بین که آه از او <linebreak>
<versel1> کردار اهل صومعه ام کرد می پرست <versel2> این دود بین که نامه من شد سیاه از او <linebreak>
<versel1> سلطان غم هر آن چه تواند بگو بکن <versel2> من برده ام به باده فروشان پناه از او <linebreak>
<versel1> ساقی چراغ می به ره آفتاب دار <versel2> گو برفروز مشعله صبحگاه از او <linebreak>
<versel1> آبی به روزنامه اعمال ما فشان <versel2> باشد توان سترد حروف گناه از او <linebreak>
<versel1> حافظ که ساز مطرب عشاق ساز کرد <versel2> خالی مباد عرصه این بزمگاه از او <linebreak>
<versel1> آیا در این خیال که دارد گدای شهر <versel2> روزی بود که یاد کند پادشاه از او <linebreak>
<versel1> گلبن عیش می دمد ساقی گلعذار کو <versel2> باد بهار می وزد باده خوشگوار کو <linebreak>
<versel1> هر گل نو ز گلرخی یاد همی کند ولی <versel2> گوش سخن شنو کجا دیده اعتبار کو <linebreak>
<versel1> مجلس بزم عیش را غالیه مراد نیست <versel2> ای دم صبح خوش نفس نافه زلف یار کو <linebreak>
<versel1> حسن فروشی گلم نیست تحمل ای صبا <versel2> دست زدم به خون دل بهر خدا نگار کو <linebreak>
<versel1> شمع سحرگهی اگر لاف ز عارض تو زد <versel2> خصم زبان دراز شد خنجر آبدار کو <linebreak>
<versel1> گفت مگر ز لعل من بوسه نداری آرزو <versel2> مردم از این هوس ولی قدرت و اختیار کو <linebreak>
<versel1> حافظ اگر چه در سخن خازن گنج حکمت است <versel2> از غم روزگار دون طبع سخن گزار کو <linebreak>
<versel1> ای پیک راستان خبر یار ما بگو <versel2> احوال گل به بلبل دستان سرا بگو <linebreak>
<versel1> ما محرمان خلوت انسیم غم مخور <versel2> با یار آشنا سخن آشنا بگو <linebreak>
<versel1> برهم چو می زد آن سر زلفین مشکبار <versel2> با ما سر چه داشت ز بهر خدا بگو <linebreak>
<versel1> هر کس که گفت خاک در دوست توتیاست <versel2> گو این سخن معاینه در چشم ما بگو <linebreak>
<versel1> آن کس که منع ما ز خرابات می کند <versel2> گو در حضور پیر من این ماجرا بگو <linebreak>
<versel1> گر دیگرت بر آن در دولت گذر بود <versel2> بعد از ادای خدمت و عرض دعا بگو <linebreak>
<versel1> هر چند ما بدیم تو ما را بدان مگیر <versel2> شاهانه ماجرای گناه گدا بگو <linebreak>
<versel1> بر این فقیر نامه آن محتشم بخوان <versel2> با این گدا حکایت آن پادشا بگو <linebreak>
<versel1> جان ها ز دام زلف چو بر خاک می فشاند <versel2> بر آن غریب ما چه گذشت ای صبا بگو <linebreak>
<versel1> جان پرور است قصه ارباب معرفت <versel2> رمزی برو بپرس حدیثی بیا بگو <linebreak>
<versel1> حافظ گرت به مجلس او راه می دهند <versel2> می نوش و ترک زرق ز بهر خدا بگو <linebreak>
<versel1> خنک نسیم معنبر شمامه ای دلخواه <versel2> که در هوای تو برخاست بامداد پگاه <linebreak>
<versel1> دلیل راه شو ای طایر خجسته لقا <versel2> که دیده آب شد از شوق خاک آن درگاه <linebreak>
<versel1> به یاد شخص نزارم که غرق خون دل است <versel2> هلال را ز کنار افق کنید نگاه <linebreak>
<versel1> منم که بی تو نفس می کشم زهی خجلت <versel2> مگر تو عفو کنی ور نه چیست عذر گناه <linebreak>
<versel1> ز دوستان تو آموخت در طریقت مهر <versel2> سپیده دم که صبا چاک زد شعار سیاه <linebreak>
<versel1> به عشق روی تو روزی که از جهان بروم <versel2> ز تربتم بدمد سرخ گل به جای گیاه <linebreak>
<versel1> مده به خاطر نازک ملالت از من زود <versel2> که حافظ تو خود این لحظه گفت بسم الله <linebreak>
<versel1> عیشم مدام است از لعل دلخواه <versel2> کارم به کام است الحمدلله <linebreak>
<versel1> ای بخت سرکش تنگش به بر کش <versel2> گه جام زر کش گه لعل دلخواه <linebreak>
<versel1> ما را به رندی افسانه کردند <versel2> پیران جاهل شیخان گمراه <linebreak>
<versel1> از دست زاهد کردیم توبه <versel2> و از فعل عابد استغفرالله <linebreak>
<versel1> جانا چه گویم شرح فراقت <versel2> چشمی و صد نم جانی و صد آه <linebreak>
<versel1> کافر مبیناد این غم که دیده ست <versel2> از قامتت سرو از عارضت ماه <linebreak>
<versel1> شوق لبت برد از یاد حافظ <versel2> درس شبانه ورد سحرگاه <linebreak>
<versel1> گر تیغ بارد در کوی آن ماه <versel2> گردن نهادیم الحکم لله <linebreak>
<versel1> آیین تقوا ما نیز دانیم <versel2> لیکن چه چاره با بخت گمراه <linebreak>
<versel1> ما شیخ و واعظ کمتر شناسیم <versel2> یا جام باده یا قصه کوتاه <linebreak>
<versel1> من رند و عاشق در موسم گل <versel2> آن گاه توبه استغفرالله <linebreak>
<versel1> مهر تو عکسی بر ما نیفکند <versel2> آیینه رویا آه از دلت آه <linebreak>
<versel1> الصبر مر و العمر فان <versel2> یا لیت شعری حتام القاه <linebreak>
<versel1> حافظ چه نالی گر وصل خواهی <versel2> خون بایدت خورد در گاه و بی گاه <linebreak>
<versel1> وصال او ز عمر جاودان به <versel2> خداوندا مرا آن ده که آن به <linebreak>
<versel1> به شمشیرم زد و با کس نگفتم <versel2> که راز دوست از دشمن نهان به <linebreak>
<versel1> به داغ بندگی مردن بر این در <versel2> به جان او که از ملک جهان به <linebreak>
<versel1> خدا را از طبیب من بپرسید <versel2> که آخر کی شود این ناتوان به <linebreak>
<versel1> گلی کان پایمال سرو ما گشت <versel2> بود خاکش ز خون ارغوان به <linebreak>
<versel1> به خلدم دعوت ای زاهد مفرما <versel2> که این سیب زنخ زان بوستان به <linebreak>
<versel1> دلا دایم گدای کوی او باش <versel2> به حکم آن که دولت جاودان به <linebreak>
<versel1> جوانا سر متاب از پند پیران <versel2> که رای پیر از بخت جوان به <linebreak>
<versel1> شبی می گفت چشم کس ندیده ست <versel2> ز مروارید گوشم در جهان به <linebreak>
<versel1> اگر چه زنده رود آب حیات است <versel2> ولی شیراز ما از اصفهان به <linebreak>
<versel1> سخن اندر دهان دوست شکر <versel2> ولیکن گفته حافظ از آن به <linebreak>
<versel1> ناگهان پرده برانداخته ای یعنی چه <versel2> مست از خانه برون تاخته ای یعنی چه <linebreak>
<versel1> زلف در دست صبا گوش به فرمان رقیب <versel2> این چنین با همه درساخته ای یعنی چه <linebreak>
<versel1> شاه خوبانی و منظور گدایان شده ای <versel2> قدر این مرتبه نشناخته ای یعنی چه <linebreak>
<versel1> نه سر زلف خود اول تو به دستم دادی <versel2> بازم از پای درانداخته ای یعنی چه <linebreak>
<versel1> سخنت رمز دهان گفت و کمر سر میان <versel2> و از میان تیغ به ما آخته ای یعنی چه <linebreak>
<versel1> هر کس از مهره مهر تو به نقشی مشغول <versel2> عاقبت با همه کج باخته ای یعنی چه <linebreak>
<versel1> حافظا در دل تنگت چو فرود آمد یار <versel2> خانه از غیر نپرداخته ای یعنی چه <linebreak>
<versel1> در سرای مغان رفته بود و آب زده <versel2> نشسته پیر و صلایی به شیخ و شاب زده <linebreak>
<versel1> سبوکشان همه در بندگیش بسته کمر <versel2> ولی ز ترک کله چتر بر سحاب زده <linebreak>
<versel1> شعاع جام و قدح نور ماه پوشیده <versel2> عذار مغبچگان راه آفتاب زده <linebreak>
<versel1> عروس بخت در آن حجله با هزاران ناز <versel2> شکسته کسمه و بر برگ گل گلاب زده <linebreak>
<versel1> گرفته ساغر عشرت فرشته رحمت <versel2> ز جرعه بر رخ حور و پری گلاب زده <linebreak>
<versel1> ز شور و عربده شاهدان شیرین کار <versel2> شکر شکسته سمن ریخته رباب زده <linebreak>
<versel1> سلام کردم و با من به روی خندان گفت <versel2> که ای خمارکش مفلس شراب زده <linebreak>
<versel1> که این کند که تو کردی به ضعف همت و رای <versel2> ز گنج خانه شده خیمه بر خراب زده <linebreak>
<versel1> وصال دولت بیدار ترسمت ندهند <versel2> که خفته ای تو در آغوش بخت خواب زده <linebreak>
<versel1> بیا به میکده حافظ که بر تو عرضه کنم <versel2> هزار صف ز دعاهای مستجاب زده <linebreak>
<versel1> فلک جنیبه کش شاه نصره الدین است <versel2> بیا ببین ملکش دست در رکاب زده <linebreak>
<versel1> خرد که ملهم غیب است بهر کسب شرف <versel2> ز بام عرش صدش بوسه بر جناب زده <linebreak>
<versel1> ای که با سلسله زلف دراز آمده ای <versel2> فرصتت باد که دیوانه نواز آمده ای <linebreak>
<versel1> ساعتی ناز مفرما و بگردان عادت <versel2> چون به پرسیدن ارباب نیاز آمده ای <linebreak>
<versel1> پیش بالای تو میرم چه به صلح و چه به جنگ <versel2> چون به هر حال برازنده ناز آمده ای <linebreak>
<versel1> آب و آتش به هم آمیخته ای از لب لعل <versel2> چشم بد دور که بس شعبده بازآمده ای <linebreak>
<versel1> آفرین بر دل نرم تو که از بهر ثواب <versel2> کشته غمزه خود را به نماز آمده ای <linebreak>
<versel1> زهد من با تو چه سنجد که به یغمای دلم <versel2> مست و آشفته به خلوتگه راز آمده ای <linebreak>
<versel1> گفت حافظ دگرت خرقه شراب آلوده ست <versel2> مگر از مذهب این طایفه بازآمده ای <linebreak>
<versel1> دوش رفتم به در میکده خواب آلوده <versel2> خرقه تردامن و سجاده شراب آلوده <linebreak>
<versel1> آمد افسوس کنان مغبچه باده فروش <versel2> گفت بیدار شو ای ره رو خواب آلوده <linebreak>
<versel1> شست و شویی کن و آن گه به خرابات خرام <versel2> تا نگردد ز تو این دیر خراب آلوده <linebreak>
<versel1> به هوای لب شیرین پسران چند کنی <versel2> جوهر روح به یاقوت مذاب آلوده <linebreak>
<versel1> به طهارت گذران منزل پیری و مکن <versel2> خلعت شیب چو تشریف شباب آلوده <linebreak>
<versel1> پاک و صافی شو و از چاه طبیعت به درآی <versel2> که صفایی ندهد آب تراب آلوده <linebreak>
<versel1> گفتم ای جان جهان دفتر گل عیبی نیست <versel2> که شود فصل بهار از می ناب آلوده <linebreak>
<versel1> آشنایان ره عشق در این بحر عمیق <versel2> غرقه گشتند و نگشتند به آب آلوده <linebreak>
<versel1> گفت حافظ لغز و نکته به یاران مفروش <versel2> آه از این لطف به انواع عتاب آلوده <linebreak>
<versel1> از من جدا مشو که توام نور دیده ای <versel2> آرام جان و مونس قلب رمیده ای <linebreak>
<versel1> از دامن تو دست ندارند عاشقان <versel2> پیراهن صبوری ایشان دریده ای <linebreak>
<versel1> از چشم بخت خویش مبادت گزند از آنک <versel2> در دلبری به غایت خوبی رسیده ای <linebreak>
<versel1> منعم مکن ز عشق وی ای مفتی زمان <versel2> معذور دارمت که تو او را ندیده ای <linebreak>
<versel1> آن سرزنش که کرد تو را دوست حافظا <versel2> بیش از گلیم خویش مگر پا کشیده ای <linebreak>
<versel1> دامن کشان همی شد در شرب زرکشیده <versel2> صد ماه رو ز رشکش جیب قصب دریده <linebreak>
<versel1> از تاب آتش می بر گرد عارضش خوی <versel2> چون قطره های شبنم بر برگ گل چکیده <linebreak>
<versel1> لفظی فصیح شیرین قدی بلند چابک <versel2> رویی لطیف زیبا چشمی خوش کشیده <linebreak>
<versel1> یاقوت جان فزایش از آب لطف زاده <versel2> شمشاد خوش خرامش در ناز پروریده <linebreak>
<versel1> آن لعل دلکشش بین وان خنده دل آشوب <versel2> وان رفتن خوشش بین وان گام آرمیده <linebreak>
<versel1> آن آهوی سیه چشم از دام ما برون شد <versel2> یاران چه چاره سازم با این دل رمیده <linebreak>
<versel1> زنهار تا توانی اهل نظر میازار <versel2> دنیا وفا ندارد ای نور هر دو دیده <linebreak>
<versel1> تا کی کشم عتیبت از چشم دلفریبت <versel2> روزی کرشمه ای کن ای یار برگزیده <linebreak>
<versel1> گر خاطر شریفت رنجیده شد ز حافظ <versel2> بازآ که توبه کردیم از گفته و شنیده <linebreak>
<versel1> بس شکر بازگویم در بندگی خواجه <versel2> گر اوفتد به دستم آن میوه رسیده <linebreak>
<versel1> از خون دل نوشتم نزدیک دوست نامه <versel2> انی رایت دهرا من هجرک القیامه <linebreak>
<versel1> دارم من از فراقش در دیده صد علامت <versel2> لیست دموع عینی هذا لنا العلامه <linebreak>
<versel1> هر چند کآزمودم از وی نبود سودم <versel2> من جرب المجرب حلت به الندامه <linebreak>
<versel1> پرسیدم از طبیبی احوال دوست گفتا <versel2> فی بعدها عذاب فی قربها السلامه <linebreak>
<versel1> گفتم ملامت آید گر گرد دوست گردم <versel2> و الله ما راینا حبا بلا ملامه <linebreak>
<versel1> حافظ چو طالب آمد جامی به جان شیرین <versel2> حتی یذوق منه کاسا من الکرامه <linebreak>
<versel1> چراغ روی تو را شمع گشت پروانه <versel2> مرا ز حال تو با حال خویش پروا نه <linebreak>
<versel1> خرد که قید مجانین عشق می فرمود <versel2> به بوی سنبل زلف تو گشت دیوانه <linebreak>
<versel1> به بوی زلف تو گر جان به باد رفت چه شد <versel2> هزار جان گرامی فدای جانانه <linebreak>
<versel1> من رمیده ز غیرت ز پا فتادم دوش <versel2> نگار خویش چو دیدم به دست بیگانه <linebreak>
<versel1> چه نقشها که برانگیختیم و سود نداشت <versel2> فسون ما بر او گشته است افسانه <linebreak>
<versel1> بر آتش رخ زیبای او به جای سپند <versel2> به غیر خال سیاهش که دید به دانه <linebreak>
<versel1> به مژده جان به صبا داد شمع در نفسی <versel2> ز شمع روی تواش چون رسید پروانه <linebreak>
<versel1> مرا به دور لب دوست هست پیمانی <versel2> که بر زبان نبرم جز حدیث پیمانه <linebreak>
<versel1> حدیث مدرسه و خانقه مگوی که باز <versel2> فتاد در سر حافظ هوای میخانه <linebreak>
<versel1> سحرگاهان که مخمور شبانه <versel2> گرفتم باده با چنگ و چغانه <linebreak>
<versel1> نهادم عقل را ره توشه از می <versel2> ز شهر هستیش کردم روانه <linebreak>
<versel1> نگار می فروشم عشوه ای داد <versel2> که ایمن گشتم از مکر زمانه <linebreak>
<versel1> ز ساقی کمان ابرو شنیدم <versel2> که ای تیر ملامت را نشانه <linebreak>
<versel1> نبندی زان میان طرفی کمروار <versel2> اگر خود را ببینی در میانه <linebreak>
<versel1> برو این دام بر مرغی دگر نه <versel2> که عنقا را بلند است آشیانه <linebreak>
<versel1> که بندد طرف وصل از حسن شاهی <versel2> که با خود عشق بازد جاودانه <linebreak>
<versel1> ندیم و مطرب و ساقی همه اوست <versel2> خیال آب و گل در ره بهانه <linebreak>
<versel1> بده کشتی می تا خوش برانیم <versel2> از این دریای ناپیداکرانه <linebreak>
<versel1> وجود ما معماییست حافظ <versel2> که تحقیقش فسون است و فسانه <linebreak>
<versel1> ساقی بیا که شد قدح لاله پر ز می <versel2> طامات تا به چند و خرافات تا به کی <linebreak>
<versel1> بگذر ز کبر و ناز که دیده ست روزگار <versel2> چین قبای قیصر و طرف کلاه کی <linebreak>
<versel1> هشیار شو که مرغ چمن مست گشت هان <versel2> بیدار شو که خواب عدم در پی است هی <linebreak>
<versel1> خوش نازکانه می چمی ای شاخ نوبهار <versel2> کآشفتگی مبادت از آشوب باد دی <linebreak>
<versel1> بر مهر چرخ و شیوه او اعتماد نیست <versel2> ای وای بر کسی که شد ایمن ز مکر وی <linebreak>
<versel1> فردا شراب کوثر و حور از برای ماست <versel2> و امروز نیز ساقی مه روی و جام می <linebreak>
<versel1> باد صبا ز عهد صبی یاد می دهد <versel2> جان دارویی که غم ببرد درده ای صبی <linebreak>
<versel1> حشمت مبین و سلطنت گل که بسپرد <versel2> فراش باد هر ورقش را به زیر پی <linebreak>
<versel1> درده به یاد حاتم طی جام یک منی <versel2> تا نامه سیاه بخیلان کنیم طی <linebreak>
<versel1> زان می که داد حسن و لطافت به ارغوان <versel2> بیرون فکند لطف مزاج از رخش به خوی <linebreak>
<versel1> مسند به باغ بر که به خدمت چو بندگان <versel2> استاده است سرو و کمر بسته است نی <linebreak>
<versel1> حافظ حدیث سحرفریب خوشت رسید <versel2> تا حد مصر و چین و به اطراف روم و ری <linebreak>
<versel1> به صوت بلبل و قمری اگر ننوشی می <versel2> علاج کی کنمت آخرالدوا الکی <linebreak>
<versel1> ذخیره ای بنه از رنگ و بوی فصل بهار <versel2> که می رسند ز پی رهزنان بهمن و دی <linebreak>
<versel1> چو گل نقاب برافکند و مرغ زد هوهو <versel2> منه ز دست پیاله چه می کنی هی هی <linebreak>
<versel1> شکوه سلطنت و حسن کی ثباتی داد <versel2> ز تخت جم سخنی مانده است و افسر کی <linebreak>
<versel1> خزینه داری میراث خوارگان کفر است <versel2> به قول مطرب و ساقی به فتوی دف و نی <linebreak>
<versel1> زمانه هیچ نبخشد که بازنستاند <versel2> مجو ز سفله مروت که شییه لا شی <linebreak>
<versel1> نوشته اند بر ایوان جنه الماوی <versel2> که هر که عشوه دنیی خرید وای به وی <linebreak>
<versel1> سخا نماند سخن طی کنم شراب کجاست <versel2> بده به شادی روح و روان حاتم طی <linebreak>
<versel1> بخیل بوی خدا نشنود بیا حافظ <versel2> پیاله گیر و کرم ورز و الضمان علی <linebreak>
<versel1> لبش می بوسم و در می کشم می <versel2> به آب زندگانی برده ام پی <linebreak>
<versel1> نه رازش می توانم گفت با کس <versel2> نه کس را می توانم دید با وی <linebreak>
<versel1> لبش می بوسد و خون می خورد جام <versel2> رخش می بیند و گل می کند خوی <linebreak>
<versel1> بده جام می و از جم مکن یاد <versel2> که می داند که جم کی بود و کی کی <linebreak>
<versel1> بزن در پرده چنگ ای ماه مطرب <versel2> رگش بخراش تا بخروشم از وی <linebreak>
<versel1> گل از خلوت به باغ آورد مسند <versel2> بساط زهد همچون غنچه کن طی <linebreak>
<versel1> چو چشمش مست را مخمور مگذار <versel2> به یاد لعلش ای ساقی بده می <linebreak>
<versel1> نجوید جان از آن قالب جدایی <versel2> که باشد خون جامش در رگ و پی <linebreak>
<versel1> زبانت درکش ای حافظ زمانی <versel2> حدیث بی زبانان بشنو از نی <linebreak>
<versel1> مخمور جام عشقم ساقی بده شرابی <versel2> پر کن قدح که بی می مجلس ندارد آبی <linebreak>
<versel1> وصف رخ چو ماهش در پرده راست ناید <versel2> مطرب بزن نوایی ساقی بده شرابی <linebreak>
<versel1> شد حلقه قامت من تا بعد از این رقیبت <versel2> زین در دگر نراند ما را به هیچ بابی <linebreak>
<versel1> در انتظار رویت ما و امیدواری <versel2> در عشوه وصالت ما و خیال و خوابی <linebreak>
<versel1> مخمور آن دو چشمم آیا کجاست جامی <versel2> بیمار آن دو لعلم آخر کم از جوابی <linebreak>
<versel1> حافظ چه می نهی دل تو در خیال خوبان <versel2> کی تشنه سیر گردد از لمعه سرابی <linebreak>
<versel1> ای که بر ماه از خط مشکین نقاب انداختی <versel2> لطف کردی سایه ای بر آفتاب انداختی <linebreak>
<versel1> تا چه خواهد کرد با ما آب و رنگ عارضت <versel2> حالیا نیرنگ نقشی خوش بر آب انداختی <linebreak>
<versel1> گوی خوبی بردی از خوبان خلخ شاد باش <versel2> جام کیخسرو طلب کافراسیاب انداختی <linebreak>
<versel1> هر کسی با شمع رخسارت به وجهی عشق باخت <versel2> زان میان پروانه را در اضطراب انداختی <linebreak>
<versel1> گنج عشق خود نهادی در دل ویران ما <versel2> سایه دولت بر این کنج خراب انداختی <linebreak>
<versel1> زینهار از آب آن عارض که شیران را از آن <versel2> تشنه لب کردی و گردان را در آب انداختی <linebreak>
<versel1> خواب بیداران ببستی وان گه از نقش خیال <versel2> تهمتی بر شب روان خیل خواب انداختی <linebreak>
<versel1> پرده از رخ برفکندی یک نظر در جلوه گاه <versel2> و از حیا حور و پری را در حجاب انداختی <linebreak>
<versel1> باده نوش از جام عالم بین که بر اورنگ جم <versel2> شاهد مقصود را از رخ نقاب انداختی <linebreak>
<versel1> از فریب نرگس مخمور و لعل می پرست <versel2> حافظ خلوت نشین را در شراب انداختی <linebreak>
<versel1> و از برای صید دل در گردنم زنجیر زلف <versel2> چون کمند خسرو مالک رقاب انداختی <linebreak>
<versel1> داور دارا شکوه ای آن که تاج آفتاب <versel2> از سر تعظیم بر خاک جناب انداختی <linebreak>
<versel1> نصره الدین شاه یحیی آن که خصم ملک را <versel2> از دم شمشیر چون آتش در آب انداختی <linebreak>
<versel1> ای دل مباش یک دم خالی ز عشق و مستی <versel2> وان گه برو که رستی از نیستی و هستی <linebreak>
<versel1> گر جان به تن ببینی مشغول کار او شو <versel2> هر قبله ای که بینی بهتر ز خودپرستی <linebreak>
<versel1> با ضعف و ناتوانی همچون نسیم خوش باش <versel2> بیماری اندر این ره بهتر ز تندرستی <linebreak>
<versel1> در مذهب طریقت خامی نشان کفر است <versel2> آری طریق دولت چالاکی است و چستی <linebreak>
<versel1> تا فضل و عقل بینی بی معرفت نشینی <versel2> یک نکته ات بگویم خود را مبین که رستی <linebreak>
<versel1> در آستان جانان از آسمان میندیش <versel2> کز اوج سربلندی افتی به خاک پستی <linebreak>
<versel1> خار ار چه جان بکاهد گل عذر آن بخواهد <versel2> سهل است تلخی می در جنب ذوق مستی <linebreak>
<versel1> صوفی پیاله پیما حافظ قرابه پرهیز <versel2> ای کوته آستینان تا کی درازدستی <linebreak>
<versel1> با مدعی مگویید اسرار عشق و مستی <versel2> تا بی خبر بمیرد در درد خودپرستی <linebreak>
<versel1> عاشق شو ار نه روزی کار جهان سر آید <versel2> ناخوانده نقش مقصود از کارگاه هستی <linebreak>
<versel1> دوش آن صنم چه خوش گفت در مجلس مغانم <versel2> با کافران چه کارت گر بت نمی پرستی <linebreak>
<versel1> سلطان من خدا را زلفت شکست ما را <versel2> تا کی کند سیاهی چندین درازدستی <linebreak>
<versel1> در گوشه سلامت مستور چون توان بود <versel2> تا نرگس تو با ما گوید رموز مستی <linebreak>
<versel1> آن روز دیده بودم این فتنه ها که برخاست <versel2> کز سرکشی زمانی با ما نمی نشستی <linebreak>
<versel1> عشقت به دست طوفان خواهد سپرد حافظ <versel2> چون برق از این کشاکش پنداشتی که جستی <linebreak>
<versel1> آن غالیه خط گر سوی ما نامه نوشتی <versel2> گردون ورق هستی ما درننوشتی <linebreak>
<versel1> هر چند که هجران ثمر وصل برآرد <versel2> دهقان جهان کاش که این تخم نکشتی <linebreak>
<versel1> آمرزش نقد است کسی را که در این جا <versel2> یاریست چو حوری و سرایی چو بهشتی <linebreak>
<versel1> در مصطبه عشق تنعم نتوان کرد <versel2> چون بالش زر نیست بسازیم به خشتی <linebreak>
<versel1> مفروش به باغ ارم و نخوت شداد <versel2> یک شیشه می و نوش لبی و لب کشتی <linebreak>
<versel1> تا کی غم دنیای دنی ای دل دانا <versel2> حیف است ز خوبی که شود عاشق زشتی <linebreak>
<versel1> آلودگی خرقه خرابی جهان است <versel2> کو راهروی اهل دلی پاک سرشتی <linebreak>
<versel1> از دست چرا هشت سر زلف تو حافظ <versel2> تقدیر چنین بود چه کردی که نهشتی <linebreak>
<versel1> ای قصه بهشت ز کویت حکایتی <versel2> شرح جمال حور ز رویت روایتی <linebreak>
<versel1> انفاس عیسی از لب لعلت لطیفه ای <versel2> آب خضر ز نوش لبانت کنایتی <linebreak>
<versel1> هر پاره از دل من و از غصه قصه ای <versel2> هر سطری از خصال تو و از رحمت آیتی <linebreak>
<versel1> کی عطرسای مجلس روحانیان شدی <versel2> گل را اگر نه بوی تو کردی رعایتی <linebreak>
<versel1> در آرزوی خاک در یار سوختیم <versel2> یاد آور ای صبا که نکردی حمایتی <linebreak>
<versel1> ای دل به هرزه دانش و عمرت به باد رفت <versel2> صد مایه داشتی و نکردی کفایتی <linebreak>
<versel1> بوی دل کباب من آفاق را گرفت <versel2> این آتش درون بکند هم سرایتی <linebreak>
<versel1> در آتش ار خیال رخش دست می دهد <versel2> ساقی بیا که نیست ز دوزخ شکایتی <linebreak>
<versel1> دانی مراد حافظ از این درد و غصه چیست <versel2> از تو کرشمه ای و ز خسرو عنایتی <linebreak>
<versel1> سبت سلمی بصدغیها فوادی <versel2> و روحی کل یوم لی ینادی <linebreak>
<versel1> نگارا بر من بی دل ببخشای <versel2> و واصلنی علی رغم الاعادی <linebreak>
<versel1> حبیبا در غم سودای عشقت <versel2> توکلنا علی رب العباد <linebreak>
<versel1> امن انکرتنی عن عشق سلمی <versel2> تزاول آن روی نهکو بوادی <linebreak>
<versel1> که همچون مت به بوتن دل و ای ره <versel2> غریق العشق فی بحر الوداد <linebreak>
<versel1> به پی ماچان غرامت بسپریمن <versel2> غرت یک وی روشتی از امادی <linebreak>
<versel1> غم این دل بواتت خورد ناچار <versel2> و غر نه او بنی آنچت نشادی <linebreak>
<versel1> دل حافظ شد اندر چین زلفت <versel2> بلیل مظلم و الله هادی <linebreak>
<versel1> دیدم به خواب دوش که ماهی برآمدی <versel2> کز عکس روی او شب هجران سر آمدی <linebreak>
<versel1> تعبیر رفت یار سفرکرده می رسد <versel2> ای کاج هر چه زودتر از در درآمدی <linebreak>
<versel1> ذکرش به خیر ساقی فرخنده فال من <versel2> کز در مدام با قدح و ساغر آمدی <linebreak>
<versel1> خوش بودی ار به خواب بدیدی دیار خویش <versel2> تا یاد صحبتش سوی ما رهبر آمدی <linebreak>
<versel1> فیض ازل به زور و زر ار آمدی به دست <versel2> آب خضر نصیبه اسکندر آمدی <linebreak>
<versel1> آن عهد یاد باد که از بام و در مرا <versel2> هر دم پیام یار و خط دلبر آمدی <linebreak>
<versel1> کی یافتی رقیب تو چندین مجال ظلم <versel2> مظلومی ار شبی به در داور آمدی <linebreak>
<versel1> خامان ره نرفته چه دانند ذوق عشق <versel2> دریادلی بجوی دلیری سرآمدی <linebreak>
<versel1> آن کو تو را به سنگ دلی کرد رهنمون <versel2> ای کاشکی که پاش به سنگی برآمدی <linebreak>
<versel1> گر دیگری به شیوه حافظ زدی رقم <versel2> مقبول طبع شاه هنرپرور آمدی <linebreak>
<versel1> سحر با باد می گفتم حدیث آرزومندی <versel2> خطاب آمد که واثق شو به الطاف خداوندی <linebreak>
<versel1> دعای صبح و آه شب کلید گنج مقصود است <versel2> بدین راه و روش می رو که با دلدار پیوندی <linebreak>
<versel1> قلم را آن زبان نبود که سر عشق گوید باز <versel2> ورای حد تقریر است شرح آرزومندی <linebreak>
<versel1> الا ای یوسف مصری که کردت سلطنت مغرور <versel2> پدر را بازپرس آخر کجا شد مهر فرزندی <linebreak>
<versel1> جهان پیر رعنا را ترحم در جبلت نیست <versel2> ز مهر او چه می پرسی در او همت چه می بندی <linebreak>
<versel1> همایی چون تو عالی قدر حرص استخوان تا کی <versel2> دریغ آن سایه همت که بر نااهل افکندی <linebreak>
<versel1> در این بازار اگر سودیست با درویش خرسند است <versel2> خدایا منعمم گردان به درویشی و خرسندی <linebreak>
<versel1> به شعر حافظ شیراز می رقصند و می نازند <versel2> سیه چشمان کشمیری و ترکان سمرقندی <linebreak>
<versel1> چه بودی ار دل آن ماه مهربان بودی <versel2> که حال ما نه چنین بودی ار چنان بودی <linebreak>
<versel1> بگفتمی که چه ارزد نسیم طره دوست <versel2> گرم به هر سر مویی هزار جان بودی <linebreak>
<versel1> برات خوشدلی ما چه کم شدی یا رب <versel2> گرش نشان امان از بد زمان بودی <linebreak>
<versel1> گرم زمانه سرافراز داشتی و عزیز <versel2> سریر عزتم آن خاک آستان بودی <linebreak>
<versel1> ز پرده کاش برون آمدی چو قطره اشک <versel2> که بر دو دیده ما حکم او روان بودی <linebreak>
<versel1> اگر نه دایره عشق راه بربستی <versel2> چو نقطه حافظ سرگشته در میان بودی <linebreak>
<versel1> به جان او که گرم دسترس به جان بودی <versel2> کمینه پیشکش بندگانش آن بودی <linebreak>
<versel1> بگفتمی که بها چیست خاک پایش را <versel2> اگر حیات گران مایه جاودان بودی <linebreak>
<versel1> به بندگی قدش سرو معترف گشتی <versel2> گرش چو سوسن آزاده ده زبان بودی <linebreak>
<versel1> به خواب نیز نمی بینمش چه جای وصال <versel2> چو این نبود و ندیدیم باری آن بودی <linebreak>
<versel1> اگر دلم نشدی پایبند طره او <versel2> کی اش قرار در این تیره خاکدان بودی <linebreak>
<versel1> به رخ چو مهر فلک بی نظیر آفاق است <versel2> به دل دریغ که یک ذره مهربان بودی <linebreak>
<versel1> درآمدی ز درم کاشکی چو لمعه نور <versel2> که بر دو دیده ما حکم او روان بودی <linebreak>
<versel1> ز پرده ناله حافظ برون کی افتادی <versel2> اگر نه همدم مرغان صبح خوان بودی <linebreak>
<versel1> چو سرو اگر بخرامی دمی به گلزاری <versel2> خورد ز غیرت روی تو هر گلی خاری <linebreak>
<versel1> ز کفر زلف تو هر حلقه ای و آشوبی <versel2> ز سحر چشم تو هر گوشه ای و بیماری <linebreak>
<versel1> مرو چو بخت من ای چشم مست یار به خواب <versel2> که در پی است ز هر سویت آه بیداری <linebreak>
<versel1> نثار خاک رهت نقد جان من هر چند <versel2> که نیست نقد روان را بر تو مقداری <linebreak>
<versel1> دلا همیشه مزن لاف زلف دلبندان <versel2> چو تیره رای شوی کی گشایدت کاری <linebreak>
<versel1> سرم برفت و زمانی به سر نرفت این کار <versel2> دلم گرفت و نبودت غم گرفتاری <linebreak>
<versel1> چو نقطه گفتمش اندر میان دایره آی <versel2> به خنده گفت که ای حافظ این چه پرگاری <linebreak>
<versel1> شهریست پرظریفان و از هر طرف نگاری <versel2> یاران صلای عشق است گر می کنید کاری <linebreak>
<versel1> چشم فلک نبیند زین طرفه تر جوانی <versel2> در دست کس نیفتد زین خوبتر نگاری <linebreak>
<versel1> هرگز که دیده باشد جسمی ز جان مرکب <versel2> بر دامنش مبادا زین خاکیان غباری <linebreak>
<versel1> چون من شکسته ای را از پیش خود چه رانی <versel2> کم غایت توقع بوسیست یا کناری <linebreak>
<versel1> می بی غش است دریاب وقتی خوش است بشتاب <versel2> سال دگر که دارد امید نوبهاری <linebreak>
<versel1> در بوستان حریفان مانند لاله و گل <versel2> هر یک گرفته جامی بر یاد روی یاری <linebreak>
<versel1> چون این گره گشایم وین راز چون نمایم <versel2> دردی و سخت دردی کاری و صعب کاری <linebreak>
<versel1> هر تار موی حافظ در دست زلف شوخی <versel2> مشکل توان نشستن در این چنین دیاری <linebreak>
<versel1> تو را که هر چه مراد است در جهان داری <versel2> چه غم ز حال ضعیفان ناتوان داری <linebreak>
<versel1> بخواه جان و دل از بنده و روان بستان <versel2> که حکم بر سر آزادگان روان داری <linebreak>
<versel1> میان نداری و دارم عجب که هر ساعت <versel2> میان مجمع خوبان کنی میانداری <linebreak>
<versel1> بیاض روی تو را نیست نقش درخور از آنک <versel2> سوادی از خط مشکین بر ارغوان داری <linebreak>
<versel1> بنوش می که سبکروحی و لطیف مدام <versel2> علی الخصوص در آن دم که سر گران داری <linebreak>
<versel1> مکن عتاب از این بیش و جور بر دل ما <versel2> مکن هر آن چه توانی که جای آن داری <linebreak>
<versel1> به اختیارت اگر صد هزار تیر جفاست <versel2> به قصد جان من خسته در کمان داری <linebreak>
<versel1> بکش جفای رقیبان مدام و جور حسود <versel2> که سهل باشد اگر یار مهربان داری <linebreak>
<versel1> به وصل دوست گرت دست می دهد یک دم <versel2> برو که هر چه مراد است در جهان داری <linebreak>
<versel1> چو گل به دامن از این باغ می بری حافظ <versel2> چه غم ز ناله و فریاد باغبان داری <linebreak>
<versel1> صبا تو نکهت آن زلف مشک بو داری <versel2> به یادگار بمانی که بوی او داری <linebreak>
<versel1> دلم که گوهر اسرار حسن و عشق در اوست <versel2> توان به دست تو دادن گرش نکو داری <linebreak>
<versel1> در آن شمایل مطبوع هیچ نتوان گفت <versel2> جز این قدر که رقیبان تندخو داری <linebreak>
<versel1> نوای بلبلت ای گل کجا پسند افتد <versel2> که گوش و هوش به مرغان هرزه گو داری <linebreak>
<versel1> به جرعه تو سرم مست گشت نوشت باد <versel2> خود از کدام خم است این که در سبو داری <linebreak>
<versel1> به سرکشی خود ای سرو جویبار مناز <versel2> که گر بدو رسی از شرم سر فروداری <linebreak>
<versel1> دم از ممالک خوبی چو آفتاب زدن <versel2> تو را رسد که غلامان ماه رو داری <linebreak>
<versel1> قبای حسن فروشی تو را برازد و بس <versel2> که همچو گل همه آیین رنگ و بو داری <linebreak>
<versel1> ز کنج صومعه حافظ مجوی گوهر عشق <versel2> قدم برون نه اگر میل جست و جو داری <linebreak>
<versel1> بیا با ما مورز این کینه داری <versel2> که حق صحبت دیرینه داری <linebreak>
<versel1> نصیحت گوش کن کاین در بسی به <versel2> از آن گوهر که در گنجینه داری <linebreak>
<versel1> ولیکن کی نمایی رخ به رندان <versel2> تو کز خورشید و مه آیینه داری <linebreak>
<versel1> بد رندان مگو ای شیخ و هش دار <versel2> که با حکم خدایی کینه داری <linebreak>
<versel1> نمی ترسی ز آه آتشینم <versel2> تو دانی خرقه پشمینه داری <linebreak>
<versel1> به فریاد خمار مفلسان رس <versel2> خدا را گر می دوشینه داری <linebreak>
<versel1> ندیدم خوشتر از شعر تو حافظ <versel2> به قرآنی که اندر سینه داری <linebreak>
<versel1> ای که در کوی خرابات مقامی داری <versel2> جم وقت خودی ار دست به جامی داری <linebreak>
<versel1> ای که با زلف و رخ یار گذاری شب و روز <versel2> فرصتت باد که خوش صبحی و شامی داری <linebreak>
<versel1> ای صبا سوختگان بر سر ره منتظرند <versel2> گر از آن یار سفرکرده پیامی داری <linebreak>
<versel1> خال سرسبز تو خوش دانه عیشیست ولی <versel2> بر کنار چمنش وه که چه دامی داری <linebreak>
<versel1> بوی جان از لب خندان قدح می شنوم <versel2> بشنو ای خواجه اگر زان که مشامی داری <linebreak>
<versel1> چون به هنگام وفا هیچ ثباتیت نبود <versel2> می کنم شکر که بر جور دوامی داری <linebreak>
<versel1> نام نیک ار طلبد از تو غریبی چه شود <versel2> تویی امروز در این شهر که نامی داری <linebreak>
<versel1> بس دعای سحرت مونس جان خواهد بود <versel2> تو که چون حافظ شبخیز غلامی داری <linebreak>
<versel1> ای که مهجوری عشاق روا می داری <versel2> عاشقان را ز بر خویش جدا می داری <linebreak>
<versel1> تشنه بادیه را هم به زلالی دریاب <versel2> به امیدی که در این ره به خدا می داری <linebreak>
<versel1> دل ببردی و بحل کردمت ای جان لیکن <versel2> به از این دار نگاهش که مرا می داری <linebreak>
<versel1> ساغر ما که حریفان دگر می نوشند <versel2> ما تحمل نکنیم ار تو روا می داری <linebreak>
<versel1> ای مگس حضرت سیمرغ نه جولانگه توست <versel2> عرض خود می بری و زحمت ما می داری <linebreak>
<versel1> تو به تقصیر خود افتادی از این در محروم <versel2> از که می نالی و فریاد چرا می داری <linebreak>
<versel1> حافظ از پادشهان پایه به خدمت طلبند <versel2> سعی نابرده چه امید عطا می داری <linebreak>
<versel1> روزگاریست که ما را نگران می داری <versel2> مخلصان را نه به وضع دگران می داری <linebreak>
<versel1> گوشه چشم رضایی به منت باز نشد <versel2> این چنین عزت صاحب نظران می داری <linebreak>
<versel1> ساعد آن به که بپوشی تو چو از بهر نگار <versel2> دست در خون دل پرهنران می داری <linebreak>
<versel1> نه گل از دست غمت رست و نه بلبل در باغ <versel2> همه را نعره زنان جامه دران می داری <linebreak>
<versel1> ای که در دلق ملمع طلبی نقد حضور <versel2> چشم سری عجب از بی خبران می داری <linebreak>
<versel1> چون تویی نرگس باغ نظر ای چشم و چراغ <versel2> سر چرا بر من دلخسته گران می داری <linebreak>
<versel1> گوهر جام جم از کان جهانی دگر است <versel2> تو تمنا ز گل کوزه گران می داری <linebreak>
<versel1> پدر تجربه ای دل تویی آخر ز چه روی <versel2> طمع مهر و وفا زین پسران می داری <linebreak>
<versel1> کیسه سیم و زرت پاک بباید پرداخت <versel2> این طمع ها که تو از سیمبران می داری <linebreak>
<versel1> گر چه رندی و خرابی گنه ماست ولی <versel2> عاشقی گفت که تو بنده بر آن می داری <linebreak>
<versel1> مگذران روز سلامت به ملامت حافظ <versel2> چه توقع ز جهان گذران می داری <linebreak>
<versel1> خوش کرد یاوری فلکت روز داوری <versel2> تا شکر چون کنی و چه شکرانه آوری <linebreak>
<versel1> آن کس که اوفتاد خدایش گرفت دست <versel2> گو بر تو باد تا غم افتادگان خوری <linebreak>
<versel1> در کوی عشق شوکت شاهی نمی خرند <versel2> اقرار بندگی کن و اظهار چاکری <linebreak>
<versel1> ساقی به مژدگانی عیش از درم درآی <versel2> تا یک دم از دلم غم دنیا به دربری <linebreak>
<versel1> در شاهراه جاه و بزرگی خطر بسیست <versel2> آن به کز این گریوه سبکبار بگذری <linebreak>
<versel1> سلطان و فکر لشکر و سودای تاج و گنج <versel2> درویش و امن خاطر و کنج قلندری <linebreak>
<versel1> یک حرف صوفیانه بگویم اجازت است <versel2> ای نور دیده صلح به از جنگ و داوری <linebreak>
<versel1> نیل مراد بر حسب فکر و همت است <versel2> از شاه نذر خیر و ز توفیق یاوری <linebreak>
<versel1> حافظ غبار فقر و قناعت ز رخ مشوی <versel2> کاین خاک بهتر از عمل کیمیاگری <linebreak>
<versel1> طفیل هستی عشقند آدمی و پری <versel2> ارادتی بنما تا سعادتی ببری <linebreak>
<versel1> بکوش خواجه و از عشق بی نصیب مباش <versel2> که بنده را نخرد کس به عیب بی هنری <linebreak>
<versel1> می صبوح و شکرخواب صبحدم تا چند <versel2> به عذر نیم شبی کوش و گریه سحری <linebreak>
<versel1> تو خود چه لعبتی ای شهسوار شیرین کار <versel2> که در برابر چشمی و غایب از نظری <linebreak>
<versel1> هزار جان مقدس بسوخت زین غیرت <versel2> که هر صباح و مسا شمع مجلس دگری <linebreak>
<versel1> ز من به حضرت آصف که می برد پیغام <versel2> که یاد گیر دو مصرع ز من به نظم دری <linebreak>
<versel1> بیا که وضع جهان را چنان که من دیدم <versel2> گر امتحان بکنی می خوری و غم نخوری <linebreak>
<versel1> کلاه سروریت کج مباد بر سر حسن <versel2> که زیب بخت و سزاوار ملک و تاج سری <linebreak>
<versel1> به بوی زلف و رخت می روند و می آیند <versel2> صبا به غالیه سایی و گل به جلوه گری <linebreak>
<versel1> چو مستعد نظر نیستی وصال مجوی <versel2> که جام جم نکند سود وقت بی بصری <linebreak>
<versel1> دعای گوشه نشینان بلا بگرداند <versel2> چرا به گوشه چشمی به ما نمی نگری <linebreak>
<versel1> بیا و سلطنت از ما بخر به مایه حسن <versel2> و از این معامله غافل مشو که حیف خوری <linebreak>
<versel1> طریق عشق طریقی عجب خطرناک است <versel2> نعوذبالله اگر ره به مقصدی نبری <linebreak>
<versel1> به یمن همت حافظ امید هست که باز <versel2> اری اسامر لیلای لیله القمر <linebreak>
<versel1> ای که دایم به خویش مغروری <versel2> گر تو را عشق نیست معذوری <linebreak>
<versel1> گرد دیوانگان عشق مگرد <versel2> که به عقل عقیله مشهوری <linebreak>
<versel1> مستی عشق نیست در سر تو <versel2> رو که تو مست آب انگوری <linebreak>
<versel1> روی زرد است و آه دردآلود <versel2> عاشقان را دوای رنجوری <linebreak>
<versel1> بگذر از نام و ننگ خود حافظ <versel2> ساغر می طلب که مخموری <linebreak>
<versel1> ز کوی یار می آید نسیم باد نوروزی <versel2> از این باد ار مدد خواهی چراغ دل برافروزی <linebreak>
<versel1> چو گل گر خرده ای داری خدا را صرف عشرت کن <versel2> که قارون را غلط ها داد سودای زراندوزی <linebreak>
<versel1> ز جام گل دگر بلبل چنان مست می لعل است <versel2> که زد بر چرخ فیروزه صفیر تخت فیروزی <linebreak>
<versel1> به صحرا رو که از دامن غبار غم بیفشانی <versel2> به گلزار آی کز بلبل غزل گفتن بیاموزی <linebreak>
<versel1> چو امکان خلود ای دل در این فیروزه ایوان نیست <versel2> مجال عیش فرصت دان به فیروزی و بهروزی <linebreak>
<versel1> طریق کام بخشی چیست ترک کام خود کردن <versel2> کلاه سروری آن است کز این ترک بردوزی <linebreak>
<versel1> سخن در پرده می گویم چو گل از غنچه بیرون آی <versel2> که بیش از پنج روزی نیست حکم میر نوروزی <linebreak>
<versel1> ندانم نوحه قمری به طرف جویباران چیست <versel2> مگر او نیز همچون من غمی دارد شبانروزی <linebreak>
<versel1> می ای دارم چو جان صافی و صوفی می کند عیبش <versel2> خدایا هیچ عاقل را مبادا بخت بد روزی <linebreak>
<versel1> جدا شد یار شیرینت کنون تنها نشین ای شمع <versel2> که حکم آسمان این است اگر سازی و گر سوزی <linebreak>
<versel1> به عجب علم نتوان شد ز اسباب طرب محروم <versel2> بیا ساقی که جاهل را هنیتر می رسد روزی <linebreak>
<versel1> می اندر مجلس آصف به نوروز جلالی نوش <versel2> که بخشد جرعه جامت جهان را ساز نوروزی <linebreak>
<versel1> نه حافظ می کند تنها دعای خواجه تورانشاه <versel2> ز مدح آصفی خواهد جهان عیدی و نوروزی <linebreak>
<versel1> جنابش پارسایان راست محراب دل و دیده <versel2> جبینش صبح خیزان راست روز فتح و فیروزی <linebreak>
<versel1> عمر بگذشت به بی حاصلی و بوالهوسی <versel2> ای پسر جام می ام ده که به پیری برسی <linebreak>
<versel1> چه شکرهاست در این شهر که قانع شده اند <versel2> شاهبازان طریقت به مقام مگسی <linebreak>
<versel1> دوش در خیل غلامان درش می رفتم <versel2> گفت ای عاشق بیچاره تو باری چه کسی <linebreak>
<versel1> با دل خون شده چون نافه خوشش باید بود <versel2> هر که مشهور جهان گشت به مشکین نفسی <linebreak>
<versel1> لمع البرق من الطور و آنست به <versel2> فلعلی لک آت بشهاب قبس <linebreak>
<versel1> کاروان رفت و تو در خواب و بیابان در پیش <versel2> وه که بس بی خبر از غلغل چندین جرسی <linebreak>
<versel1> بال بگشا و صفیر از شجر طوبی زن <versel2> حیف باشد چو تو مرغی که اسیر قفسی <linebreak>
<versel1> تا چو مجمر نفسی دامن جانان گیرم <versel2> جان نهادیم بر آتش ز پی خوش نفسی <linebreak>
<versel1> چند پوید به هوای تو ز هر سو حافظ <versel2> یسر الله طریقا بک یا ملتمسی <linebreak>
<versel1> نوبهار است در آن کوش که خوشدل باشی <versel2> که بسی گل بدمد باز و تو در گل باشی <linebreak>
<versel1> من نگویم که کنون با که نشین و چه بنوش <versel2> که تو خود دانی اگر زیرک و عاقل باشی <linebreak>
<versel1> چنگ در پرده همین می دهدت پند ولی <versel2> وعظت آن گاه کند سود که قابل باشی <linebreak>
<versel1> در چمن هر ورقی دفتر حالی دگر است <versel2> حیف باشد که ز کار همه غافل باشی <linebreak>
<versel1> نقد عمرت ببرد غصه دنیا به گزاف <versel2> گر شب و روز در این قصه مشکل باشی <linebreak>
<versel1> گر چه راهیست پر از بیم ز ما تا بر دوست <versel2> رفتن آسان بود ار واقف منزل باشی <linebreak>
<versel1> حافظا گر مدد از بخت بلندت باشد <versel2> صید آن شاهد مطبوع شمایل باشی <linebreak>
<versel1> هزار جهد بکردم که یار من باشی <versel2> مرادبخش دل بی قرار من باشی <linebreak>
<versel1> چراغ دیده شب زنده دار من گردی <versel2> انیس خاطر امیدوار من باشی <linebreak>
<versel1> چو خسروان ملاحت به بندگان نازند <versel2> تو در میانه خداوندگار من باشی <linebreak>
<versel1> از آن عقیق که خونین دلم ز عشوه او <versel2> اگر کنم گله ای غمگسار من باشی <linebreak>
<versel1> در آن چمن که بتان دست عاشقان گیرند <versel2> گرت ز دست برآید نگار من باشی <linebreak>
<versel1> شبی به کلبه احزان عاشقان آیی <versel2> دمی انیس دل سوکوار من باشی <linebreak>
<versel1> شود غزاله خورشید صید لاغر من <versel2> گر آهویی چو تو یک دم شکار من باشی <linebreak>
<versel1> سه بوسه کز دو لبت کرده ای وظیفه من <versel2> اگر ادا نکنی قرض دار من باشی <linebreak>
<versel1> من این مراد ببینم به خود که نیم شبی <versel2> به جای اشک روان در کنار من باشی <linebreak>
<versel1> من ار چه حافظ شهرم جوی نمی ارزم <versel2> مگر تو از کرم خویش یار من باشی <linebreak>
<versel1> ای دل آن دم که خراب از می گلگون باشی <versel2> بی زر و گنج به صد حشمت قارون باشی <linebreak>
<versel1> در مقامی که صدارت به فقیران بخشند <versel2> چشم دارم که به جاه از همه افزون باشی <linebreak>
<versel1> در ره منزل لیلی که خطرهاست در آن <versel2> شرط اول قدم آن است که مجنون باشی <linebreak>
<versel1> نقطه عشق نمودم به تو هان سهو مکن <versel2> ور نه چون بنگری از دایره بیرون باشی <linebreak>
<versel1> کاروان رفت و تو در خواب و بیابان در پیش <versel2> کی روی ره ز که پرسی چه کنی چون باشی <linebreak>
<versel1> تاج شاهی طلبی گوهر ذاتی بنمای <versel2> ور خود از تخمه جمشید و فریدون باشی <linebreak>
<versel1> ساغری نوش کن و جرعه بر افلاک فشان <versel2> چند و چند از غم ایام جگرخون باشی <linebreak>
<versel1> حافظ از فقر مکن ناله که گر شعر این است <versel2> هیچ خوشدل نپسندد که تو محزون باشی <linebreak>
<versel1> زین خوش رقم که بر گل رخسار می کشی <versel2> خط بر صحیفه گل و گلزار می کشی <linebreak>
<versel1> اشک حرم نشین نهانخانه مرا <versel2> زان سوی هفت پرده به بازار می کشی <linebreak>
<versel1> کاهل روی چو باد صبا را به بوی زلف <versel2> هر دم به قید سلسله در کار می کشی <linebreak>
<versel1> هر دم به یاد آن لب میگون و چشم مست <versel2> از خلوتم به خانه خمار می کشی <linebreak>
<versel1> گفتی سر تو بسته فتراک ما شود <versel2> سهل است اگر تو زحمت این بار می کشی <linebreak>
<versel1> با چشم و ابروی تو چه تدبیر دل کنم <versel2> وه زین کمان که بر من بیمار می کشی <linebreak>
<versel1> بازآ که چشم بد ز رخت دفع می کند <versel2> ای تازه گل که دامن از این خار می کشی <linebreak>
<versel1> حافظ دگر چه می طلبی از نعیم دهر <versel2> می می خوری و طره دلدار می کشی <linebreak>
<versel1> سلیمی منذ حلت بالعراق <versel2> الاقی من نواها ما الاقی <linebreak>
<versel1> الا ای ساروان منزل دوست <versel2> الی رکبانکم طال اشتیاقی <linebreak>
<versel1> خرد در زنده رود انداز و می نوش <versel2> به گلبانگ جوانان عراقی <linebreak>
<versel1> ربیع العمر فی مرعی حماکم <versel2> حماک الله یا عهد التلاقی <linebreak>
<versel1> بیا ساقی بده رطل گرانم <versel2> سقاک الله من کاس دهاق <linebreak>
<versel1> جوانی باز می آرد به یادم <versel2> سماع چنگ و دست افشان ساقی <linebreak>
<versel1> می باقی بده تا مست و خوشدل <versel2> به یاران برفشانم عمر باقی <linebreak>
<versel1> درونم خون شد از نادیدن دوست <versel2> الا تعسا لایام الفراق <linebreak>
<versel1> دموعی بعدکم لا تحقروها <versel2> فکم بحر عمیق من سواقی <linebreak>
<versel1> دمی با نیکخواهان متفق باش <versel2> غنیمت دان امور اتفاقی <linebreak>
<versel1> بساز ای مطرب خوشخوان خوشگو <versel2> به شعر فارسی صوت عراقی <linebreak>
<versel1> عروسی بس خوشی ای دختر رز <versel2> ولی گه گه سزاوار طلاقی <linebreak>
<versel1> مسیحای مجرد را برازد <versel2> که با خورشید سازد هم وثاقی <linebreak>
<versel1> وصال دوستان روزی ما نیست <versel2> بخوان حافظ غزل های فراقی <linebreak>
<versel1> کتبت قصت شوقی و مدمعی باکی <versel2> بیا که بی تو به جان آمدم ز غمناکی <linebreak>
<versel1> بسا که گفته ام از شوق با دو دیده خود <versel2> ایا منازل سلمی فاین سلماک <linebreak>
<versel1> عجیب واقعه ای و غریب حادثه ای <versel2> انا اصطبرت قتیلا و قاتلی شاکی <linebreak>
<versel1> که را رسد که کند عیب دامن پاکت <versel2> که همچو قطره که بر برگ گل چکد پاکی <linebreak>
<versel1> ز خاک پای تو داد آب روی لاله و گل <versel2> چو کلک صنع رقم زد به آبی و خاکی <linebreak>
<versel1> صبا عبیرفشان گشت ساقیا برخیز <versel2> و هات شمست کرم مطیب زاکی <linebreak>
<versel1> دع التکاسل تغنم فقد جری مثل <versel2> که زاد راهروان چستی است و چالاکی <linebreak>
<versel1> اثر نماند ز من بی شمایلت آری <versel2> اری مآثر محیای من محیاک <linebreak>
<versel1> ز وصف حسن تو حافظ چگونه نطق زند <versel2> که همچو صنع خدایی ورای ادراکی <linebreak>
<versel1> یا مبسما یحاکی درجا من اللالی <versel2> یا رب چه درخور آمد گردش خط هلالی <linebreak>
<versel1> حالی خیال وصلت خوش می دهد فریبم <versel2> تا خود چه نقش بازد این صورت خیالی <linebreak>
<versel1> می ده که گر چه گشتم نامه سیاه عالم <versel2> نومید کی توان بود از لطف لایزالی <linebreak>
<versel1> ساقی بیار جامی و از خلوتم برون کش <versel2> تا در به در بگردم قلاش و لاابالی <linebreak>
<versel1> از چار چیز مگذر گر عاقلی و زیرک <versel2> امن و شراب بی غش معشوق و جای خالی <linebreak>
<versel1> چون نیست نقش دوران در هیچ حال ثابت <versel2> حافظ مکن شکایت تا می خوریم حالی <linebreak>
<versel1> صافیست جام خاطر در دور آصف عهد <versel2> قم فاسقنی رحیقا اصفی من الزلال <linebreak>
<versel1> الملک قد تباهی من جده و جده <versel2> یا رب که جاودان باد این قدر و این معالی <linebreak>
<versel1> مسندفروز دولت کان شکوه و شوکت <versel2> برهان ملک و ملت بونصر بوالمعالی <linebreak>
<versel1> سلام الله ما کر اللیالی <versel2> و جاوبت المثانی و المثالی <linebreak>
<versel1> علی وادی الاراک و من علیها <versel2> و دار باللوی فوق الرمال <linebreak>
<versel1> دعاگوی غریبان جهانم <versel2> و ادعو بالتواتر و التوالی <linebreak>
<versel1> به هر منزل که رو آرد خدا را <versel2> نگه دارش به لطف لایزالی <linebreak>
<versel1> منال ای دل که در زنجیر زلفش <versel2> همه جمعیت است آشفته حالی <linebreak>
<versel1> ز خطت صد جمال دیگر افزود <versel2> که عمرت باد صد سال جلالی <linebreak>
<versel1> تو می باید که باشی ور نه سهل است <versel2> زیان مایه جاهی و مالی <linebreak>
<versel1> بر آن نقاش قدرت آفرین باد <versel2> که گرد مه کشد خط هلالی <linebreak>
<versel1> فحبک راحتی فی کل حین <versel2> و ذکرک مونسی فی کل حال <linebreak>
<versel1> سویدای دل من تا قیامت <versel2> مباد از شوق و سودای تو خالی <linebreak>
<versel1> کجا یابم وصال چون تو شاهی <versel2> من بدنام رند لاابالی <linebreak>
<versel1> خدا داند که حافظ را غرض چیست <versel2> و علم الله حسبی من سوالی <linebreak>
<versel1> بگرفت کار حسنت چون عشق من کمالی <versel2> خوش باش زان که نبود این هر دو را زوالی <linebreak>
<versel1> در وهم می نگنجد کاندر تصور عقل <versel2> آید به هیچ معنی زین خوبتر مثالی <linebreak>
<versel1> شد حظ عمر حاصل گر زان که با تو ما را <versel2> هرگز به عمر روزی روزی شود وصالی <linebreak>
<versel1> آن دم که با تو باشم یک سال هست روزی <versel2> وان دم که بی تو باشم یک لحظه هست سالی <linebreak>
<versel1> چون من خیال رویت جانا به خواب بینم <versel2> کز خواب می نبیند چشمم به جز خیالی <linebreak>
<versel1> رحم آر بر دل من کز مهر روی خوبت <versel2> شد شخص ناتوانم باریک چون هلالی <linebreak>
<versel1> حافظ مکن شکایت گر وصل دوست خواهی <versel2> زین بیشتر بباید بر هجرت احتمالی <linebreak>
<versel1> رفتم به باغ صبحدمی تا چنم گلی <versel2> آمد به گوش ناگهم آواز بلبلی <linebreak>
<versel1> مسکین چو من به عشق گلی گشته مبتلا <versel2> و اندر چمن فکنده ز فریاد غلغلی <linebreak>
<versel1> می گشتم اندر آن چمن و باغ دم به دم <versel2> می کردم اندر آن گل و بلبل تاملی <linebreak>
<versel1> گل یار حسن گشته و بلبل قرین عشق <versel2> آن را تفضلی نه و این را تبدلی <linebreak>
<versel1> چون کرد در دلم اثر آواز عندلیب <versel2> گشتم چنان که هیچ نماندم تحملی <linebreak>
<versel1> بس گل شکفته می شود این باغ را ولی <versel2> کس بی بلای خار نچیده ست از او گلی <linebreak>
<versel1> حافظ مدار امید فرج از مدار چرخ <versel2> دارد هزار عیب و ندارد تفضلی <linebreak>
<versel1> این خرقه که من دارم در رهن شراب اولی <versel2> وین دفتر بی معنی غرق می ناب اولی <linebreak>
<versel1> چون عمر تبه کردم چندان که نگه کردم <versel2> در کنج خراباتی افتاده خراب اولی <linebreak>
<versel1> چون مصلحت اندیشی دور است ز درویشی <versel2> هم سینه پر از آتش هم دیده پرآب اولی <linebreak>
<versel1> من حالت زاهد را با خلق نخواهم گفت <versel2> این قصه اگر گویم با چنگ و رباب اولی <linebreak>
<versel1> تا بی سر و پا باشد اوضاع فلک زین دست <versel2> در سر هوس ساقی در دست شراب اولی <linebreak>
<versel1> از همچو تو دلداری دل برنکنم آری <versel2> چون تاب کشم باری زان زلف به تاب اولی <linebreak>
<versel1> چون پیر شدی حافظ از میکده بیرون آی <versel2> رندی و هوسناکی در عهد شباب اولی <linebreak>
<versel1> زان می عشق کز او پخته شود هر خامی <versel2> گر چه ماه رمضان است بیاور جامی <linebreak>
<versel1> روزها رفت که دست من مسکین نگرفت <versel2> زلف شمشادقدی ساعد سیم اندامی <linebreak>
<versel1> روزه هر چند که مهمان عزیز است ای دل <versel2> صحبتش موهبتی دان و شدن انعامی <linebreak>
<versel1> مرغ زیرک به در خانقه اکنون نپرد <versel2> که نهاده ست به هر مجلس وعظی دامی <linebreak>
<versel1> گله از زاهد بدخو نکنم رسم این است <versel2> که چو صبحی بدمد در پی اش افتد شامی <linebreak>
<versel1> یار من چون بخرامد به تماشای چمن <versel2> برسانش ز من ای پیک صبا پیغامی <linebreak>
<versel1> آن حریفی که شب و روز می صاف کشد <versel2> بود آیا که کند یاد ز دردآشامی <linebreak>
<versel1> حافظا گر ندهد داد دلت آصف عهد <versel2> کام دشوار به دست آوری از خودکامی <linebreak>
<versel1> که برد به نزد شاهان ز من گدا پیامی <versel2> که به کوی می فروشان دو هزار جم به جامی <linebreak>
<versel1> شده ام خراب و بدنام و هنوز امیدوارم <versel2> که به همت عزیزان برسم به نیک نامی <linebreak>
<versel1> تو که کیمیافروشی نظری به قلب ما کن <versel2> که بضاعتی نداریم و فکنده ایم دامی <linebreak>
<versel1> عجب از وفای جانان که عنایتی نفرمود <versel2> نه به نامه ای پیامی نه به خامه ای سلامی <linebreak>
<versel1> اگر این شراب خام است اگر آن حریف پخته <versel2> به هزار بار بهتر ز هزار پخته خامی <linebreak>
<versel1> ز رهم میفکن ای شیخ به دانه های تسبیح <versel2> که چو مرغ زیرک افتد نفتد به هیچ دامی <linebreak>
<versel1> سر خدمت تو دارم بخرم به لطف و مفروش <versel2> که چو بنده کمتر افتد به مبارکی غلامی <linebreak>
<versel1> به کجا برم شکایت به که گویم این حکایت <versel2> که لبت حیات ما بود و نداشتی دوامی <linebreak>
<versel1> بگشای تیر مژگان و بریز خون حافظ <versel2> که چنان کشنده ای را نکند کس انتقامی <linebreak>
<versel1> اتت روایح رند الحمی و زاد غرامی <versel2> فدای خاک در دوست باد جان گرامی <linebreak>
<versel1> پیام دوست شنیدن سعادت است و سلامت <versel2> من المبلغ عنی الی سعاد سلامی <linebreak>
<versel1> بیا به شام غریبان و آب دیده من بین <versel2> به سان باده صافی در آبگینه شامی <linebreak>
<versel1> اذا تغرد عن ذی الاراک طایر خیر <versel2> فلا تفرد عن روضها انین حمامی <linebreak>
<versel1> بسی نماند که روز فراق یار سر آید <versel2> رایت من هضبات الحمی قباب خیام <linebreak>
<versel1> خوشا دمی که درآیی و گویمت به سلامت <versel2> قدمت خیر قدوم نزلت خیر مقام <linebreak>
<versel1> بعدت منک و قد صرت ذایبا کهلال <versel2> اگر چه روی چو ماهت ندیده ام به تمامی <linebreak>
<versel1> و ان دعیت بخلد و صرت ناقض عهد <versel2> فما تطیب نفسی و ما استطاب منامی <linebreak>
<versel1> امید هست که زودت به بخت نیک ببینم <versel2> تو شاد گشته به فرماندهی و من به غلامی <linebreak>
<versel1> چو سلک در خوشاب است شعر نغز تو حافظ <versel2> که گاه لطف سبق می برد ز نظم نظامی <linebreak>
<versel1> سینه مالامال درد است ای دریغا مرهمی <versel2> دل ز تنهایی به جان آمد خدا را همدمی <linebreak>
<versel1> چشم آسایش که دارد از سپهر تیزرو <versel2> ساقیا جامی به من ده تا بیاسایم دمی <linebreak>
<versel1> زیرکی را گفتم این احوال بین خندید و گفت <versel2> صعب روزی بوالعجب کاری پریشان عالمی <linebreak>
<versel1> سوختم در چاه صبر از بهر آن شمع چگل <versel2> شاه ترکان فارغ است از حال ما کو رستمی <linebreak>
<versel1> در طریق عشقبازی امن و آسایش بلاست <versel2> ریش باد آن دل که با درد تو خواهد مرهمی <linebreak>
<versel1> اهل کام و ناز را در کوی رندی راه نیست <versel2> رهروی باید جهان سوزی نه خامی بی غمی <linebreak>
<versel1> آدمی در عالم خاکی نمی آید به دست <versel2> عالمی دیگر بباید ساخت و از نو آدمی <linebreak>
<versel1> خیز تا خاطر بدان ترک سمرقندی دهیم <versel2> کز نسیمش بوی جوی مولیان آید همی <linebreak>
<versel1> گریه حافظ چه سنجد پیش استغنای عشق <versel2> کاندر این دریا نماید هفت دریا شبنمی <linebreak>
<versel1> ز دلبرم که رساند نوازش قلمی <versel2> کجاست پیک صبا گر همی کند کرمی <linebreak>
<versel1> قیاس کردم و تدبیر عقل در ره عشق <versel2> چو شبنمی است که بر بحر می کشد رقمی <linebreak>
<versel1> بیا که خرقه من گر چه رهن میکده هاست <versel2> ز مال وقف نبینی به نام من درمی <linebreak>
<versel1> حدیث چون و چرا درد سر دهد ای دل <versel2> پیاله گیر و بیاسا ز عمر خویش دمی <linebreak>
<versel1> طبیب راه نشین درد عشق نشناسد <versel2> برو به دست کن ای مرده دل مسیح دمی <linebreak>
<versel1> دلم گرفت ز سالوس و طبل زیر گلیم <versel2> به آن که بر در میخانه برکشم علمی <linebreak>
<versel1> بیا که وقت شناسان دو کون بفروشند <versel2> به یک پیاله می صاف و صحبت صنمی <linebreak>
<versel1> دوام عیش و تنعم نه شیوه عشق است <versel2> اگر معاشر مایی بنوش نیش غمی <linebreak>
<versel1> نمی کنم گله ای لیک ابر رحمت دوست <versel2> به کشته زار جگرتشنگان نداد نمی <linebreak>
<versel1> چرا به یک نی قندش نمی خرند آن کس <versel2> که کرد صد شکرافشانی از نی قلمی <linebreak>
<versel1> سزای قدر تو شاها به دست حافظ نیست <versel2> جز از دعای شبی و نیاز صبحدمی <linebreak>
<versel1> احمد الله علی معدلت السلطان <versel2> احمد شیخ اویس حسن ایلخانی <linebreak>
<versel1> خان بن خان و شهنشاه شهنشاه نژاد <versel2> آن که می زیبد اگر جان جهانش خوانی <linebreak>
<versel1> دیده نادیده به اقبال تو ایمان آورد <versel2> مرحبا ای به چنین لطف خدا ارزانی <linebreak>
<versel1> ماه اگر بی تو برآید به دو نیمش بزنند <versel2> دولت احمدی و معجزه سبحانی <linebreak>
<versel1> جلوه بخت تو دل می برد از شاه و گدا <versel2> چشم بد دور که هم جانی و هم جانانی <linebreak>
<versel1> برشکن کاکل ترکانه که در طالع توست <versel2> بخشش و کوشش خاقانی و چنگزخانی <linebreak>
<versel1> گر چه دوریم به یاد تو قدح می گیریم <versel2> بعد منزل نبود در سفر روحانی <linebreak>
<versel1> از گل پارسیم غنچه عیشی نشکفت <versel2> حبذا دجله بغداد و می ریحانی <linebreak>
<versel1> سر عاشق که نه خاک در معشوق بود <versel2> کی خلاصش بود از محنت سرگردانی <linebreak>
<versel1> ای نسیم سحری خاک در یار بیار <versel2> که کند حافظ از او دیده دل نورانی <linebreak>
<versel1> وقت را غنیمت دان آن قدر که بتوانی <versel2> حاصل از حیات ای جان این دم است تا دانی <linebreak>
<versel1> کام بخشی گردون عمر در عوض دارد <versel2> جهد کن که از دولت داد عیش بستانی <linebreak>
<versel1> باغبان چو من زین جا بگذرم حرامت باد <versel2> گر به جای من سروی غیر دوست بنشانی <linebreak>
<versel1> زاهد پشیمان را ذوق باده خواهد کشت <versel2> عاقلا مکن کاری کآورد پشیمانی <linebreak>
<versel1> محتسب نمی داند این قدر که صوفی را <versel2> جنس خانگی باشد همچو لعل رمانی <linebreak>
<versel1> با دعای شبخیزان ای شکردهان مستیز <versel2> در پناه یک اسم است خاتم سلیمانی <linebreak>
<versel1> پند عاشقان بشنو و از در طرب بازآ <versel2> کاین همه نمی ارزد شغل عالم فانی <linebreak>
<versel1> یوسف عزیزم رفت ای برادران رحمی <versel2> کز غمش عجب بینم حال پیر کنعانی <linebreak>
<versel1> پیش زاهد از رندی دم مزن که نتوان گفت <versel2> با طبیب نامحرم حال درد پنهانی <linebreak>
<versel1> می روی و مژگانت خون خلق می ریزد <versel2> تیز می روی جانا ترسمت فرومانی <linebreak>
<versel1> دل ز ناوک چشمت گوش داشتم لیکن <versel2> ابروی کماندارت می برد به پیشانی <linebreak>
<versel1> جمع کن به احسانی حافظ پریشان را <versel2> ای شکنج گیسویت مجمع پریشانی <linebreak>
<versel1> گر تو فارغی از ما ای نگار سنگین دل <versel2> حال خود بخواهم گفت پیش آصف ثانی <linebreak>
<versel1> هواخواه توام جانا و می دانم که می دانی <versel2> که هم نادیده می بینی و هم ننوشته می خوانی <linebreak>
<versel1> ملامتگو چه دریابد میان عاشق و معشوق <versel2> نبیند چشم نابینا خصوص اسرار پنهانی <linebreak>
<versel1> بیفشان زلف و صوفی را به پابازی و رقص آور <versel2> که از هر رقعه دلقش هزاران بت بیفشانی <linebreak>
<versel1> گشاد کار مشتاقان در آن ابروی دلبند است <versel2> خدا را یک نفس بنشین گره بگشا ز پیشانی <linebreak>
<versel1> ملک در سجده آدم زمین بوس تو نیت کرد <versel2> که در حسن تو لطفی دید بیش از حد انسانی <linebreak>
<versel1> چراغ افروز چشم ما نسیم زلف جانان است <versel2> مباد این جمع را یا رب غم از باد پریشانی <linebreak>
<versel1> دریغا عیش شبگیری که در خواب سحر بگذشت <versel2> ندانی قدر وقت ای دل مگر وقتی که درمانی <linebreak>
<versel1> ملول از همرهان بودن طریق کاردانی نیست <versel2> بکش دشواری منزل به یاد عهد آسانی <linebreak>
<versel1> خیال چنبر زلفش فریبت می دهد حافظ <versel2> نگر تا حلقه اقبال ناممکن نجنبانی <linebreak>
<versel1> گفتند خلایق که تویی یوسف ثانی <versel2> چون نیک بدیدم به حقیقت به از آنی <linebreak>
<versel1> شیرینتر از آنی به شکرخنده که گویم <versel2> ای خسرو خوبان که تو شیرین زمانی <linebreak>
<versel1> تشبیه دهانت نتوان کرد به غنچه <versel2> هرگز نبود غنچه بدین تنگ دهانی <linebreak>
<versel1> صد بار بگفتی که دهم زان دهنت کام <versel2> چون سوسن آزاده چرا جمله زبانی <linebreak>
<versel1> گویی بدهم کامت و جانت بستانم <versel2> ترسم ندهی کامم و جانم بستانی <linebreak>
<versel1> چشم تو خدنگ از سپر جان گذراند <versel2> بیمار که دیده ست بدین سخت کمانی <linebreak>
<versel1> چون اشک بیندازیش از دیده مردم <versel2> آن را که دمی از نظر خویش برانی <linebreak>
<versel1> نسیم صبح سعادت بدان نشان که تو دانی <versel2> گذر به کوی فلان کن در آن زمان که تو دانی <linebreak>
<versel1> تو پیک خلوت رازی و دیده بر سر راهت <versel2> به مردمی نه به فرمان چنان بران که تو دانی <linebreak>
<versel1> بگو که جان عزیزم ز دست رفت خدا را <versel2> ز لعل روح فزایش ببخش آن که تو دانی <linebreak>
<versel1> من این حروف نوشتم چنان که غیر ندانست <versel2> تو هم ز روی کرامت چنان بخوان که تو دانی <linebreak>
<versel1> خیال تیغ تو با ما حدیث تشنه و آب است <versel2> اسیر خویش گرفتی بکش چنان که تو دانی <linebreak>
<versel1> امید در کمر زرکشت چگونه ببندم <versel2> دقیقه ایست نگارا در آن میان که تو دانی <linebreak>
<versel1> یکیست ترکی و تازی در این معامله حافظ <versel2> حدیث عشق بیان کن بدان زبان که تو دانی <linebreak>
<versel1> دو یار زیرک و از باده کهن دومنی <versel2> فراغتی و کتابی و گوشه چمنی <linebreak>
<versel1> من این مقام به دنیا و آخرت ندهم <versel2> اگر چه در پی ام افتند هر دم انجمنی <linebreak>
<versel1> هر آن که کنج قناعت به گنج دنیا داد <versel2> فروخت یوسف مصری به کمترین ثمنی <linebreak>
<versel1> بیا که رونق این کارخانه کم نشود <versel2> به زهد همچو تویی یا به فسق همچو منی <linebreak>
<versel1> ز تندباد حوادث نمی توان دیدن <versel2> در این چمن که گلی بوده است یا سمنی <linebreak>
<versel1> ببین در آینه جام نقش بندی غیب <versel2> که کس به یاد ندارد چنین عجب زمنی <linebreak>
<versel1> از این سموم که بر طرف بوستان بگذشت <versel2> عجب که بوی گلی هست و رنگ نسترنی <linebreak>
<versel1> به صبر کوش تو ای دل که حق رها نکند <versel2> چنین عزیز نگینی به دست اهرمنی <linebreak>
<versel1> مزاج دهر تبه شد در این بلا حافظ <versel2> کجاست فکر حکیمی و رای برهمنی <linebreak>
<versel1> نوش کن جام شراب یک منی <versel2> تا بدان بیخ غم از دل برکنی <linebreak>
<versel1> دل گشاده دار چون جام شراب <versel2> سر گرفته چند چون خم دنی <linebreak>
<versel1> چون ز جام بیخودی رطلی کشی <versel2> کم زنی از خویشتن لاف منی <linebreak>
<versel1> سنگسان شو در قدم نی همچو آب <versel2> جمله رنگ آمیزی و تردامنی <linebreak>
<versel1> دل به می دربند تا مردانه وار <versel2> گردن سالوس و تقوا بشکنی <linebreak>
<versel1> خیز و جهدی کن چو حافظ تا مگر <versel2> خویشتن در پای معشوق افکنی <linebreak>
<versel1> صبح است و ژاله می چکد از ابر بهمنی <versel2> برگ صبوح ساز و بده جام یک منی <linebreak>
<versel1> در بحر مایی و منی افتاده ام بیار <versel2> می تا خلاص بخشدم از مایی و منی <linebreak>
<versel1> خون پیاله خور که حلال است خون او <versel2> در کار یار باش که کاریست کردنی <linebreak>
<versel1> ساقی به دست باش که غم در کمین ماست <versel2> مطرب نگاه دار همین ره که می زنی <linebreak>
<versel1> می ده که سر به گوش من آورد چنگ و گفت <versel2> خوش بگذران و بشنو از این پیر منحنی <linebreak>
<versel1> ساقی به بی نیازی رندان که می بده <versel2> تا بشنوی ز صوت مغنی هوالغنی <linebreak>
<versel1> ای که در کشتن ما هیچ مدارا نکنی <versel2> سود و سرمایه بسوزی و محابا نکنی <linebreak>
<versel1> دردمندان بلا زهر هلاهل دارند <versel2> قصد این قوم خطا باشد هان تا نکنی <linebreak>
<versel1> رنج ما را که توان برد به یک گوشه چشم <versel2> شرط انصاف نباشد که مداوا نکنی <linebreak>
<versel1> دیده ما چو به امید تو دریاست چرا <versel2> به تفرج گذری بر لب دریا نکنی <linebreak>
<versel1> نقل هر جور که از خلق کریمت کردند <versel2> قول صاحب غرضان است تو آن ها نکنی <linebreak>
<versel1> بر تو گر جلوه کند شاهد ما ای زاهد <versel2> از خدا جز می و معشوق تمنا نکنی <linebreak>
<versel1> حافظا سجده به ابروی چو محرابش بر <versel2> که دعایی ز سر صدق جز آن جا نکنی <linebreak>
<versel1> بشنو این نکته که خود را ز غم آزاده کنی <versel2> خون خوری گر طلب روزی ننهاده کنی <linebreak>
<versel1> آخرالامر گل کوزه گران خواهی شد <versel2> حالیا فکر سبو کن که پر از باده کنی <linebreak>
<versel1> گر از آن آدمیانی که بهشتت هوس است <versel2> عیش با آدمی ای چند پری زاده کنی <linebreak>
<versel1> تکیه بر جای بزرگان نتوان زد به گزاف <versel2> مگر اسباب بزرگی همه آماده کنی <linebreak>
<versel1> اجرها باشدت ای خسرو شیرین دهنان <versel2> گر نگاهی سوی فرهاد دل افتاده کنی <linebreak>
<versel1> خاطرت کی رقم فیض پذیرد هیهات <versel2> مگر از نقش پراگنده ورق ساده کنی <linebreak>
<versel1> کار خود گر به کرم بازگذاری حافظ <versel2> ای بسا عیش که با بخت خداداده کنی <linebreak>
<versel1> ای صبا بندگی خواجه جلال الدین کن <versel2> که جهان پرسمن و سوسن آزاده کنی <linebreak>
<versel1> ای دل به کوی عشق گذاری نمی کنی <versel2> اسباب جمع داری و کاری نمی کنی <linebreak>
<versel1> چوگان حکم در کف و گویی نمی زنی <versel2> باز ظفر به دست و شکاری نمی کنی <linebreak>
<versel1> این خون که موج می زند اندر جگر تو را <versel2> در کار رنگ و بوی نگاری نمی کنی <linebreak>
<versel1> مشکین از آن نشد دم خلقت که چون صبا <versel2> بر خاک کوی دوست گذاری نمی کنی <linebreak>
<versel1> ترسم کز این چمن نبری آستین گل <versel2> کز گلشنش تحمل خاری نمی کنی <linebreak>
<versel1> در آستین جان تو صد نافه مدرج است <versel2> وان را فدای طره یاری نمی کنی <linebreak>
<versel1> ساغر لطیف و دلکش و می افکنی به خاک <versel2> و اندیشه از بلای خماری نمی کنی <linebreak>
<versel1> حافظ برو که بندگی پادشاه وقت <versel2> گر جمله می کنند تو باری نمی کنی <linebreak>
<versel1> سحرگه ره روی در سرزمینی <versel2> همی گفت این معما با قرینی <linebreak>
<versel1> که ای صوفی شراب آن گه شود صاف <versel2> که در شیشه برآرد بماند اربعینی <linebreak>
<versel1> خدا زان خرقه بیزار است صد بار <versel2> که صد بت باشدش در آستینی <linebreak>
<versel1> مروت گر چه نامی بی نشان است <versel2> نیازی عرضه کن بر نازنینی <linebreak>
<versel1> ثوابت باشد ای دارای خرمن <versel2> اگر رحمی کنی بر خوشه چینی <linebreak>
<versel1> نمی بینم نشاط عیش در کس <versel2> نه درمان دلی نه درد دینی <linebreak>
<versel1> درون ها تیره شد باشد که از غیب <versel2> چراغی برکند خلوت نشینی <linebreak>
<versel1> گر انگشت سلیمانی نباشد <versel2> چه خاصیت دهد نقش نگینی <linebreak>
<versel1> اگر چه رسم خوبان تندخوییست <versel2> چه باشد گر بسازد با غمینی <linebreak>
<versel1> ره میخانه بنما تا بپرسم <versel2> مآل خویش را از پیش بینی <linebreak>
<versel1> نه حافظ را حضور درس خلوت <versel2> نه دانشمند را علم الیقینی <linebreak>
<versel1> تو مگر بر لب آبی به هوس بنشینی <versel2> ور نه هر فتنه که بینی همه از خود بینی <linebreak>
<versel1> به خدایی که تویی بنده بگزیده او <versel2> که بر این چاکر دیرینه کسی نگزینی <linebreak>
<versel1> گر امانت به سلامت ببرم باکی نیست <versel2> بی دلی سهل بود گر نبود بی دینی <linebreak>
<versel1> ادب و شرم تو را خسرو مه رویان کرد <versel2> آفرین بر تو که شایسته صد چندینی <linebreak>
<versel1> عجب از لطف تو ای گل که نشستی با خار <versel2> ظاهرا مصلحت وقت در آن می بینی <linebreak>
<versel1> صبر بر جور رقیبت چه کنم گر نکنم <versel2> عاشقان را نبود چاره به جز مسکینی <linebreak>
<versel1> باد صبحی به هوایت ز گلستان برخاست <versel2> که تو خوشتر ز گل و تازه تر از نسرینی <linebreak>
<versel1> شیشه بازی سرشکم نگری از چپ و راست <versel2> گر بر این منظر بینش نفسی بنشینی <linebreak>
<versel1> سخنی بی غرض از بنده مخلص بشنو <versel2> ای که منظور بزرگان حقیقت بینی <linebreak>
<versel1> نازنینی چو تو پاکیزه دل و پاک نهاد <versel2> بهتر آن است که با مردم بد ننشینی <linebreak>
<versel1> سیل این اشک روان صبر و دل حافظ برد <versel2> بلغ الطاقه یا مقله عینی بینی <linebreak>
<versel1> تو بدین نازکی و سرکشی ای شمع چگل <versel2> لایق بندگی خواجه جلال الدینی <linebreak>
<versel1> ساقیا سایه ابر است و بهار و لب جوی <versel2> من نگویم چه کن ار اهل دلی خود تو بگوی <linebreak>
<versel1> بوی یک رنگی از این نقش نمی آید خیز <versel2> دلق آلوده صوفی به می ناب بشوی <linebreak>
<versel1> سفله طبع است جهان بر کرمش تکیه مکن <versel2> ای جهان دیده ثبات قدم از سفله مجوی <linebreak>
<versel1> دو نصیحت کنمت بشنو و صد گنج ببر <versel2> از در عیش درآ و به ره عیب مپوی <linebreak>
<versel1> شکر آن را که دگربار رسیدی به بهار <versel2> بیخ نیکی بنشان و ره تحقیق بجوی <linebreak>
<versel1> روی جانان طلبی آینه را قابل ساز <versel2> ور نه هرگز گل و نسرین ندمد ز آهن و روی <linebreak>
<versel1> گوش بگشای که بلبل به فغان می گوید <versel2> خواجه تقصیر مفرما گل توفیق ببوی <linebreak>
<versel1> گفتی از حافظ ما بوی ریا می آید <versel2> آفرین بر نفست باد که خوش بردی بوی <linebreak>
<versel1> بلبل ز شاخ سرو به گلبانگ پهلوی <versel2> می خواند دوش درس مقامات معنوی <linebreak>
<versel1> یعنی بیا که آتش موسی نمود گل <versel2> تا از درخت نکته توحید بشنوی <linebreak>
<versel1> مرغان باغ قافیه سنجند و بذله گوی <versel2> تا خواجه می خورد به غزل های پهلوی <linebreak>
<versel1> جمشید جز حکایت جام از جهان نبرد <versel2> زنهار دل مبند بر اسباب دنیوی <linebreak>
<versel1> این قصه عجب شنو از بخت واژگون <versel2> ما را بکشت یار به انفاس عیسوی <linebreak>
<versel1> خوش وقت بوریا و گدایی و خواب امن <versel2> کاین عیش نیست درخور اورنگ خسروی <linebreak>
<versel1> چشمت به غمزه خانه مردم خراب کرد <versel2> مخموریت مباد که خوش مست می روی <linebreak>
<versel1> دهقان سالخورده چه خوش گفت با پسر <versel2> کای نور چشم من به جز از کشته ندروی <linebreak>
<versel1> ساقی مگر وظیفه حافظ زیاده داد <versel2> کاشفته گشت طره دستار مولوی <linebreak>
<versel1> ای بی خبر بکوش که صاحب خبر شوی <versel2> تا راهرو نباشی کی راهبر شوی <linebreak>
<versel1> در مکتب حقایق پیش ادیب عشق <versel2> هان ای پسر بکوش که روزی پدر شوی <linebreak>
<versel1> دست از مس وجود چو مردان ره بشوی <versel2> تا کیمیای عشق بیابی و زر شوی <linebreak>
<versel1> خواب و خورت ز مرتبه خویش دور کرد <versel2> آن گه رسی به خویش که بی خواب و خور شوی <linebreak>
<versel1> گر نور عشق حق به دل و جانت اوفتد <versel2> بالله کز آفتاب فلک خوبتر شوی <linebreak>
<versel1> یک دم غریق بحر خدا شو گمان مبر <versel2> کز آب هفت بحر به یک موی تر شوی <linebreak>
<versel1> از پای تا سرت همه نور خدا شود <versel2> در راه ذوالجلال چو بی پا و سر شوی <linebreak>
<versel1> وجه خدا اگر شودت منظر نظر <versel2> زین پس شکی نماند که صاحب نظر شوی <linebreak>
<versel1> بنیاد هستی تو چو زیر و زبر شود <versel2> در دل مدار هیچ که زیر و زبر شوی <linebreak>
<versel1> گر در سرت هوای وصال است حافظا <versel2> باید که خاک درگه اهل هنر شوی <linebreak>
<versel1> سحرم هاتف میخانه به دولتخواهی <versel2> گفت بازآی که دیرینه این درگاهی <linebreak>
<versel1> همچو جم جرعه ما کش که ز سر دو جهان <versel2> پرتو جام جهان بین دهدت آگاهی <linebreak>
<versel1> بر در میکده رندان قلندر باشند <versel2> که ستانند و دهند افسر شاهنشاهی <linebreak>
<versel1> خشت زیر سر و بر تارک هفت اختر پای <versel2> دست قدرت نگر و منصب صاحب جاهی <linebreak>
<versel1> سر ما و در میخانه که طرف بامش <versel2> به فلک بر شد و دیوار بدین کوتاهی <linebreak>
<versel1> قطع این مرحله بی همرهی خضر مکن <versel2> ظلمات است بترس از خطر گمراهی <linebreak>
<versel1> اگرت سلطنت فقر ببخشند ای دل <versel2> کمترین ملک تو از ماه بود تا ماهی <linebreak>
<versel1> تو دم فقر ندانی زدن از دست مده <versel2> مسند خواجگی و مجلس تورانشاهی <linebreak>
<versel1> حافظ خام طمع شرمی از این قصه بدار <versel2> عملت چیست که فردوس برین می خواهی <linebreak>
<versel1> ای در رخ تو پیدا انوار پادشاهی <versel2> در فکرت تو پنهان صد حکمت الهی <linebreak>
<versel1> کلک تو بارک الله بر ملک و دین گشاده <versel2> صد چشمه آب حیوان از قطره سیاهی <linebreak>
<versel1> بر اهرمن نتابد انوار اسم اعظم <versel2> ملک آن توست و خاتم فرمای هر چه خواهی <linebreak>
<versel1> در حکمت سلیمان هر کس که شک نماید <versel2> بر عقل و دانش او خندند مرغ و ماهی <linebreak>
<versel1> باز ار چه گاه گاهی بر سر نهد کلاهی <versel2> مرغان قاف دانند آیین پادشاهی <linebreak>
<versel1> تیغی که آسمانش از فیض خود دهد آب <versel2> تنها جهان بگیرد بی منت سپاهی <linebreak>
<versel1> کلک تو خوش نویسد در شان یار و اغیار <versel2> تعویذ جان فزایی افسون عمر کاهی <linebreak>
<versel1> ای عنصر تو مخلوق از کیمیای عزت <versel2> و ای دولت تو ایمن از وصمت تباهی <linebreak>
<versel1> ساقی بیار آبی از چشمه خرابات <versel2> تا خرقه ها بشوییم از عجب خانقاهی <linebreak>
<versel1> عمریست پادشاها کز می تهیست جامم <versel2> اینک ز بنده دعوی و از محتسب گواهی <linebreak>
<versel1> گر پرتوی ز تیغت بر کان و معدن افتد <versel2> یاقوت سرخ رو را بخشند رنگ کاهی <linebreak>
<versel1> دانم دلت ببخشد بر عجز شب نشینان <versel2> گر حال بنده پرسی از باد صبحگاهی <linebreak>
<versel1> جایی که برق عصیان بر آدم صفی زد <versel2> ما را چگونه زیبد دعوی بی گناهی <linebreak>
<versel1> حافظ چو پادشاهت گه گاه می برد نام <versel2> رنجش ز بخت منما بازآ به عذرخواهی <linebreak>
<versel1> در همه دیر مغان نیست چو من شیدایی <versel2> خرقه جایی گرو باده و دفتر جایی <linebreak>
<versel1> دل که آیینه شاهیست غباری دارد <versel2> از خدا می طلبم صحبت روشن رایی <linebreak>
<versel1> کرده ام توبه به دست صنم باده فروش <versel2> که دگر می نخورم بی رخ بزم آرایی <linebreak>
<versel1> نرگس ار لاف زد از شیوه چشم تو مرنج <versel2> نروند اهل نظر از پی نابینایی <linebreak>
<versel1> شرح این قصه مگر شمع برآرد به زبان <versel2> ور نه پروانه ندارد به سخن پروایی <linebreak>
<versel1> جوی ها بسته ام از دیده به دامان که مگر <versel2> در کنارم بنشانند سهی بالایی <linebreak>
<versel1> کشتی باده بیاور که مرا بی رخ دوست <versel2> گشت هر گوشه چشم از غم دل دریایی <linebreak>
<versel1> سخن غیر مگو با من معشوقه پرست <versel2> کز وی و جام می ام نیست به کس پروایی <linebreak>
<versel1> این حدیثم چه خوش آمد که سحرگه می گفت <versel2> بر در میکده ای با دف و نی ترسایی <linebreak>
<versel1> گر مسلمانی از این است که حافظ دارد <versel2> آه اگر از پی امروز بود فردایی <linebreak>
<versel1> به چشم کرده ام ابروی ماه سیمایی <versel2> خیال سبزخطی نقش بسته ام جایی <linebreak>
<versel1> امید هست که منشور عشقبازی من <versel2> از آن کمانچه ابرو رسد به طغرایی <linebreak>
<versel1> سرم ز دست بشد چشم از انتظار بسوخت <versel2> در آرزوی سر و چشم مجلس آرایی <linebreak>
<versel1> مکدر است دل آتش به خرقه خواهم زد <versel2> بیا ببین که کرا می کند تماشایی <linebreak>
<versel1> به روز واقعه تابوت ما ز سرو کنید <versel2> که می رویم به داغ بلندبالایی <linebreak>
<versel1> زمام دل به کسی داده ام من درویش <versel2> که نیستش به کس از تاج و تخت پروایی <linebreak>
<versel1> در آن مقام که خوبان ز غمزه تیغ زنند <versel2> عجب مدار سری اوفتاده در پایی <linebreak>
<versel1> مرا که از رخ او ماه در شبستان است <versel2> کجا بود به فروغ ستاره پروایی <linebreak>
<versel1> فراق و وصل چه باشد رضای دوست طلب <versel2> که حیف باشد از او غیر او تمنایی <linebreak>
<versel1> درر ز شوق برآرند ماهیان به نثار <versel2> اگر سفینه حافظ رسد به دریایی <linebreak>
<versel1> سلامی چو بوی خوش آشنایی <versel2> بدان مردم دیده روشنایی <linebreak>
<versel1> درودی چو نور دل پارسایان <versel2> بدان شمع خلوتگه پارسایی <linebreak>
<versel1> نمی بینم از همدمان هیچ بر جای <versel2> دلم خون شد از غصه ساقی کجایی <linebreak>
<versel1> ز کوی مغان رخ مگردان که آن جا <versel2> فروشند مفتاح مشکل گشایی <linebreak>
<versel1> عروس جهان گر چه در حد حسن است <versel2> ز حد می برد شیوه بی وفایی <linebreak>
<versel1> دل خسته من گرش همتی هست <versel2> نخواهد ز سنگین دلان مومیایی <linebreak>
<versel1> می صوفی افکن کجا می فروشند <versel2> که در تابم از دست زهد ریایی <linebreak>
<versel1> رفیقان چنان عهد صحبت شکستند <versel2> که گویی نبوده ست خود آشنایی <linebreak>
<versel1> مرا گر تو بگذاری ای نفس طامع <versel2> بسی پادشایی کنم در گدایی <linebreak>
<versel1> بیاموزمت کیمیای سعادت <versel2> ز همصحبت بد جدایی جدایی <linebreak>
<versel1> مکن حافظ از جور دوران شکایت <versel2> چه دانی تو ای بنده کار خدایی <linebreak>
<versel1> ای پادشه خوبان داد از غم تنهایی <versel2> دل بی تو به جان آمد وقت است که بازآیی <linebreak>
<versel1> دایم گل این بستان شاداب نمی ماند <versel2> دریاب ضعیفان را در وقت توانایی <linebreak>
<versel1> دیشب گله زلفش با باد همی کردم <versel2> گفتا غلطی بگذر زین فکرت سودایی <linebreak>
<versel1> صد باد صبا این جا با سلسله می رقصند <versel2> این است حریف ای دل تا باد نپیمایی <linebreak>
<versel1> مشتاقی و مهجوری دور از تو چنانم کرد <versel2> کز دست بخواهد شد پایاب شکیبایی <linebreak>
<versel1> یا رب به که شاید گفت این نکته که در عالم <versel2> رخساره به کس ننمود آن شاهد هرجایی <linebreak>
<versel1> ساقی چمن گل را بی روی تو رنگی نیست <versel2> شمشاد خرامان کن تا باغ بیارایی <linebreak>
<versel1> ای درد توام درمان در بستر ناکامی <versel2> و ای یاد توام مونس در گوشه تنهایی <linebreak>
<versel1> در دایره قسمت ما نقطه تسلیمیم <versel2> لطف آن چه تو اندیشی حکم آن چه تو فرمایی <linebreak>
<versel1> فکر خود و رای خود در عالم رندی نیست <versel2> کفر است در این مذهب خودبینی و خودرایی <linebreak>
<versel1> زین دایره مینا خونین جگرم می ده <versel2> تا حل کنم این مشکل در ساغر مینایی <linebreak>
<versel1> حافظ شب هجران شد بوی خوش وصل آمد <versel2> شادیت مبارک باد ای عاشق شیدایی <linebreak>
<versel1> ای دل گر از آن چاه زنخدان به درآیی <versel2> هر جا که روی زود پشیمان به درآیی <linebreak>
<versel1> هش دار که گر وسوسه عقل کنی گوش <versel2> آدم صفت از روضه رضوان به درآیی <linebreak>
<versel1> شاید که به آبی فلکت دست نگیرد <versel2> گر تشنه لب از چشمه حیوان به درآیی <linebreak>
<versel1> جان می دهم از حسرت دیدار تو چون صبح <versel2> باشد که چو خورشید درخشان به درآیی <linebreak>
<versel1> چندان چو صبا بر تو گمارم دم همت <versel2> کز غنچه چو گل خرم و خندان به درآیی <linebreak>
<versel1> در تیره شب هجر تو جانم به لب آمد <versel2> وقت است که همچون مه تابان به درآیی <linebreak>
<versel1> بر رهگذرت بسته ام از دیده دو صد جوی <versel2> تا بو که تو چون سرو خرامان به درآیی <linebreak>
<versel1> حافظ مکن اندیشه که آن یوسف مه رو <versel2> بازآید و از کلبه احزان به درآیی <linebreak>
<versel1> می خواه و گل افشان کن از دهر چه می جویی <versel2> این گفت سحرگه گل بلبل تو چه می گویی <linebreak>
<versel1> مسند به گلستان بر تا شاهد و ساقی را <versel2> لب گیری و رخ بوسی می نوشی و گل بویی <linebreak>
<versel1> شمشاد خرامان کن و آهنگ گلستان کن <versel2> تا سرو بیاموزد از قد تو دلجویی <linebreak>
<versel1> تا غنچه خندانت دولت به که خواهد داد <versel2> ای شاخ گل رعنا از بهر که می رویی <linebreak>
<versel1> امروز که بازارت پرجوش خریدار است <versel2> دریاب و بنه گنجی از مایه نیکویی <linebreak>
<versel1> چون شمع نکورویی در رهگذر باد است <versel2> طرف هنری بربند از شمع نکورویی <linebreak>
<versel1> آن طره که هر جعدش صد نافه چین ارزد <versel2> خوش بودی اگر بودی بوییش ز خوش خویی <linebreak>
<versel1> هر مرغ به دستانی در گلشن شاه آمد <versel2> بلبل به نواسازی حافظ به غزل گویی <linebreak>
<versel1> تو نیک و بد خود هم از خود بپرس <versel2> چرا بایدت دیگری محتسب <linebreak>
<versel1> و من یتق الله یجعل له <versel2> و یرزقه من حیث لا یحتسب <linebreak>
<versel1> سرای مدرسه و بحث علم و طاق و رواق <versel2> چه سود چون دل دانا و چشم بینا نیست <linebreak>
<versel1> سرای قاضی یزد ارچه منبع فضل است <versel2> خلاف نیست که علم نظر در آنجا نیست <linebreak>
<versel1> آصف عهد زمان جان جهان تورانشاه <versel2> که در این مزرعه جز دانه خیرات نکشت <linebreak>
<versel1> ناف هفته بد و از ماه صفر کاف و الف <versel2> که به گلشن شد و این گلخن پر دود بهشت <linebreak>
<versel1> آنکه میلش سوی حق بینی و حق گویی بود <versel2> سال تاریخ وفاتش طلب از میل بهشت <linebreak>
<versel1> بها الحق و الدین طاب مثواه <versel2> امام سنت و شیخ جماعت <linebreak>
<versel1> چو می رفت از جهان این بیت می خواند <versel2> بر اهل فضل و ارباب براعت <linebreak>
<versel1> به طاعت قرب ایزد می توان یافت <versel2> قدم در نه گرت هست استطاعت <linebreak>
<versel1> بدین دستور تاریخ وفاتش <versel2> برون آر از حروف قرب طاعت <linebreak>
<versel1> قوت شاعره من سحر از فرط ملال <versel2> متنفر شده از بنده گریزان میرفت <linebreak>
<versel1> نقش خوارزم و خیال لب جیحون می بست <versel2> با هزاران گله از ملک سلیمان می رفت <linebreak>
<versel1> می شد آن کس که جز او جان سخن کس نشناخت <versel2> من همی دیدم و از کالبدم جان می رفت <linebreak>
<versel1> چون همی گفتمش ای مونس دیرینه من <versel2> سخت می گفت و دل آزرده و گریان می رفت <linebreak>
<versel1> گفتم اکنون سخن خوش که بگوید با من <versel2> کان شکر لهجه خوشخوان خوش الحان می رفت <linebreak>
<versel1> لابه بسیار نمودم که مرو سود نداشت <versel2> زانکه کار از نظر رحمت سلطان می رفت <linebreak>
<versel1> پادشاها ز سر لطف و کرم بازش خوان <versel2> چه کند سوخته از غایت حرمان می رفت <linebreak>
<versel1> رحمان لایموت چو آن پادشاه را <versel2> دید آن چنان کز او عمل الخیر لایفوت <linebreak>
<versel1> جانش غریق رحمت خود کرد تا بود <versel2> تاریخ این معامله رحمان لایموت <linebreak>
<versel1> به عهد سلطنت شاه شیخ ابواسحاق <versel2> به پنج شخص عجب ملک فارس بود آباد <linebreak>
<versel1> نخست پادشهی همچو او ولایت بخش <versel2> که جان خویش بپرورد و داد عیش بداد <linebreak>
<versel1> دگر مربی اسلام شیخ مجدالدین <versel2> که قاضی ای به از او آسمان ندارد یاد <linebreak>
<versel1> دگر بقیه ابدال شیخ امین الدین <versel2> که یمن همت او کارهای بسته گشاد <linebreak>
<versel1> دگر شهنشه دانش عضد که در تصنیف <versel2> بنای کار مواقف به نام شاه نهاد <linebreak>
<versel1> دگر کریم چو حاجی قوام دریادل <versel2> که نام نیک ببرد از جهان به بخشش و داد <linebreak>
<versel1> نظیر خویش بنگذاشتند و بگذشتند <versel2> خدای عز و جل جمله را بیامرزاد <linebreak>
<versel1> خسروا گوی فلک در خم چوگان توشد <versel2> ساحت کون ومکان عرصه میدان تو باد <linebreak>
<versel1> زلف خاتون ظفر شیفته پرچم توست <versel2> دیده فتح ابد عاشق جولان تو باد <linebreak>
<versel1> ای که انشا عطارد صفت شوکت توست <versel2> عقل کل چاکر طغراکش دیوان تو باد <linebreak>
<versel1> طیره جلوه طوبی قد چون سرو تو شد <versel2> غیرت خلد برین ساحت ایوان تو باد <linebreak>
<versel1> نه به تنها حیوانات و نباتات و جماد <versel2> هر چه در عالم امر است به فرمان تو باد <linebreak>
<versel1> دادگرا تو را فلک جرعه کش پیاله باد <versel2> دشمن دل سیاه تو غرقه به خون چو لاله باد <linebreak>
<versel1> ذروه کاخ رتبتت راست ز فرط ارتفاع <versel2> راهروان وهم را راه هزار ساله باد <linebreak>
<versel1> ای مه برج منزلت چشم و چراغ عالمی <versel2> باده صاف دایمت در قدح و پیاله باد <linebreak>
<versel1> چون به هوای مدحتت زهره شود ترانه ساز <versel2> حاسدت از سماع آن محروم آه و ناله باد <linebreak>
<versel1> نه طبق سپهر و آن قرصه ماه و خور که هست <versel2> بر لب خوان قسمتت سهلترین نواله باد <linebreak>
<versel1> دختر فکر بکر من محرم مدحت تو شد <versel2> مهر چنان عروس را هم به کفت حواله باد <linebreak>
<versel1> روح القدس آن سروش فرخ <versel2> بر قبه طارم زبرجد <linebreak>
<versel1> می گفت سحر گهی که یا رب <versel2> در دولت و حشمت مخلد <linebreak>
<versel1> بر مسند خسروی بماناد <versel2> منصور مظفر محمد <linebreak>
<versel1> به سمع خواجه رسان ای ندیم وقت شناس <versel2> به خلوتی که در او اجنبی صبا باشد <linebreak>
<versel1> لطیفه ای به میان آر و خوش بخندانش <versel2> به نکته ای که دلش را بدان رضا باشد <linebreak>
<versel1> پس آنگهش ز کرم این قدر به لطف بپرس <versel2> که گر وظیفه تقاضا کنم روا باشد <linebreak>
<versel1> شمه ای از داستان عشق شورانگیز ماست <versel2> این حکایتها که از فرهاد و شیرین کرده اند <linebreak>
<versel1> هیچ مژگان دراز و عشوه جادو نکرد <versel2> آنچه آن زلف دراز و خال مشکین کرده اند <linebreak>
<versel1> ساقیا می ده که با حکم ازل تدبیر نیست <versel2> قابل تغییر نبود آنچه تعیین کرده اند <linebreak>
<versel1> در سفالین کاسه رندان به خواری منگرید <versel2> کاین حریفان خدمت جام جهان بین کرده اند <linebreak>
<versel1> نکهت جانبخش دارد خاک کوی دلبران <versel2> عارفان آنجا مشام عقل مشکین کرده اند <linebreak>
<versel1> ساقیا دیوانه ای چون من کجا دربر کشد <versel2> دختر رز را که نقد عقل کابین کرده اند <linebreak>
<versel1> خاکیان بی بهره اند از جرعه کاس الکرام <versel2> این تطاول بین که با عشاق مسکین کرده اند <linebreak>
<versel1> شهپر زاغ و زغن زیبای صید و قید نیست <versel2> این کرامت همره شهباز و شاهین کرده اند <linebreak>
<versel1> اعظم قوام دولت و دین آنکه بر درش <versel2> از بهر خاکبوس نمودی فلک سجود <linebreak>
<versel1> با آن وجود و آن عظمت زیر خاک رفت <versel2> در نصف ماه ذی قعد از عرصه وجود <linebreak>
<versel1> تا کس امید جود ندارد دگر ز کس <versel2> آمد حروف سال وفاتش امید جود <linebreak>
<versel1> دل منه بر دنیی و اسباب او <versel2> زانکه از وی کس وفاداری ندید <linebreak>
<versel1> کس عسل بی نیش از این دکان نخورد <versel2> کس رطب بی خار از این بستان نچید <linebreak>
<versel1> هر به ایامی چراغی بر فروخت <versel2> چون تمام افروخت بادش دردمید <linebreak>
<versel1> بی تکلف هر که دل بر وی نهاد <versel2> چون بدیدی خصم خود می پرورید <linebreak>
<versel1> شاه غازی خسرو گیتی ستان <versel2> آنکه از شمشیر او خون می چکید <linebreak>
<versel1> گه به یک حمله سپاهی می شکست <versel2> گه به هویی قلبگاهی می درید <linebreak>
<versel1> از نهیبش پنجه می افکند شیر <versel2> در بیابان نام او چون می شنید <linebreak>
<versel1> سروران را بی سبب می کرد حبس <versel2> گردنان را بی خطر سر می برید <linebreak>
<versel1> عاقبت شیراز و تبریز و عراق <versel2> چون مسخر کرد وقتش در رسید <linebreak>
<versel1> آنکه روشن بد جهان بینش بدو <versel2> میل در چشم جهان بینش کشید <linebreak>
<versel1> بر سر بازار جانبازان منادی می زنند <versel2> بشنوید ای ساکنان کوی رندی بشنوید <linebreak>
<versel1> دختر رز چند روزی شد که از ما گم شده ست <versel2> رفت تا گیرد سر خود هان و هان حاضر شوید <linebreak>
<versel1> جامه ای دارد ز لعل و نیمتاجی از حباب <versel2> عقل و دانش برد و شد تا ایمن از وی نغنوید <linebreak>
<versel1> هر که آن تلخم دهد حلوا بها جانش دهم <versel2> ور بود پوشیده و پنهان به دوزخ در روید <linebreak>
<versel1> دختری شبگرد تند تلخ گلرنگ است و مست <versel2> گر بیابیدش به سوی خانه حافظ برید <linebreak>
<versel1> برادر خواجه عادل طاب مثواه <versel2> پس از پنجاه و نه سال از حیاتش <linebreak>
<versel1> به سوی روضه رضوان سفر کرد <versel2> خدا راضی ز افعال و صفاتش <linebreak>
<versel1> خلیل عادلش پیوسته بر خوان <versel2> وز آنجا فهم کن سال وفاتش <linebreak>
<versel1> بر تو خوانم ز دفتر اخلاق <versel2> آیتی در وفا و در بخشش <linebreak>
<versel1> هر که بخراشدت جگر به جفا <versel2> همچو کان کریم زر بخشش <linebreak>
<versel1> کم مباش از درخت سایه فکن <versel2> هر که سنگت زند ثمر بخشش <linebreak>
<versel1> از صدف یاد دار نکته حلم <versel2> هر که برد سرت گهر بخشش <linebreak>
<versel1> زان حبه خضرا خور کز روی سبک روحی <versel2> هر کاو بخورد یک جو بر سیخ زند سی مرغ <linebreak>
<versel1> زان لقمه که صوفی را در معرفت اندازد <versel2> یک ذره و صد مستی یک دانه و صد سیمرغ <linebreak>
<versel1> مجد دین سرور و سلطان قضات اسماعیل <versel2> که زدی کلک زبان آورش از شرع نطق <linebreak>
<versel1> ناف هفته بد و از ماه رجب کاف و الف <versel2> که برون رفت از این خانه بی نظم و نسق <linebreak>
<versel1> کنف رحمت حق منزل او دان و آنگه <versel2> سال تاریخ وفاتش طلب از رحمت حق <linebreak>
<versel1> بلبل و سرو و سمن یاسمن و لاله و گل <versel2> هست تاریخ وفات شه مشکین کاکل <linebreak>
<versel1> خسرو روی زمین غوث زمان بواسحاق <versel2> که به مه طلعت او نازد و خندد بر گل <linebreak>
<versel1> جمعه بیست و دوم ماه جمادی الاول <versel2> در پسین بود که پیوسته شد از جزو به کل <linebreak>
<versel1> سال و فال و مال و حال و اصل و نسل و تخت و بخت <versel2> بادت اندر شهریاری برقرار و بر دوام <linebreak>
<versel1> سال خرم فال نیکو مال وافر حال خوش <versel2> اصل ثابت نسل باقی تخت عالی بخت رام <linebreak>
<versel1> سرور اهل عمایم شمع جمع انجمن <versel2> صاحب صاحبقران خواجه قوام الدین حسن <linebreak>
<versel1> سادس ماه ربیع الاخر اندر نیمروز <versel2> روز آدینه به حکم کردگار ذوالمنن <linebreak>
<versel1> هفتصد و پنجاه و چار از هجرت خیرالبشر <versel2> مهر را جوزا مکان و ماه را خوشه وطن <linebreak>
<versel1> مرغ روحش کاو همای آشیان قدس بود <versel2> شد سوی باغ بهشت از دام این دار محن <linebreak>
<versel1> دلا دیدی که آن فرزانه فرزند <versel2> چه دید اندر خم این طاق رنگین <linebreak>
<versel1> به جای لوح سیمین در کنارش <versel2> فلک بر سر نهادش لوح سنگین <linebreak>
<versel1> در این ظلمت سرا تا کی به بوی دوست بنشینم <versel2> گهی انگشت بر دندان گهی سر بر سر زانو <linebreak>
<versel1> بیا ای طایر دولت بیاور مژده وصلی <versel2> عسی الایام ان یرجعن قوما کالذی کانوا <linebreak>
<versel1> ای معرا اصل عالی جوهرت از حرص و آز <versel2> وی مبرا ذات میمون اخترت از زرق و ریو <linebreak>
<versel1> در بزرگی کی روا باشد که تشریفات را <versel2> از فرشته بازگیری آنگهی بخشی به دیو <linebreak>
<versel1> ساقیا پیمانه پر کن زانکه صاحب مجلست <versel2> آرزو می بخشد و اسرار می دارد نگاه <linebreak>
<versel1> جنت نقد است اینجا عیش و عشرت تازه کن <versel2> زانکه در جنت خدا بر بنده ننویسد گناه <linebreak>
<versel1> دوستداران دوستکامند و حریفان باادب <versel2> پیشکاران نیکنام و صف نشینان نیکخواه <linebreak>
<versel1> ساز چنگ آهنگ عشرت صحن مجلس جای رقص <versel2> خال جانان دانه دل زلف ساقی دام راه <linebreak>
<versel1> دور از این بهتر نباشد ساقیا عشرت گزین <versel2> حال از این خوشتر نباشد حافظا ساغر بخواه <linebreak>
<versel1> به گوش جان رهی منهی ای ندا در داد <versel2> ز حضرت احدی لا اله الا الله <linebreak>
<versel1> که ای عزیز کسی را که خواریست نصیب <versel2> حقیقت آنکه نیابد به زور منصب و جاه <linebreak>
<versel1> به آب زمزم و کوثر سفید نتوان کرد <versel2> گلیم بخت کسی را که بافتند سیاه <linebreak>
<versel1> به روز شنبه سادس ز ماه ذی الحجه <versel2> به سال هفتصد و شصت از جهان بشد ناگاه <linebreak>
<versel1> ز شاهراه سعادت به باغ رضوان رفت <versel2> وزیر کامل ابونصر خواجه فتح الله <linebreak>
<versel1> به من سلام فرستاد دوستی امروز <versel2> که ای نتیجه کلکت سواد بینایی <linebreak>
<versel1> پس از دو سال که بختت به خانه باز آورد <versel2> چرا ز خانه خواجه به در نمی آیی <linebreak>
<versel1> جواب دادم و گفتم بدار معذورم <versel2> که این طریقه نه خودکامیست و خودرایی <linebreak>
<versel1> وکیل قاضی ام اندر گذر کمین کرده ست <versel2> به کف قباله دعوی چو مار شیدایی <linebreak>
<versel1> که گر برون نهم از آستان خواجه قدم <versel2> بگیردم سوی زندان برد به رسوایی <linebreak>
<versel1> جناب خواجه حصار من است گر اینجا <versel2> کسی نفس زند از حجت تقاضایی <linebreak>
<versel1> به عون قوت بازوی بندگان وزیر <versel2> به سیلی اش بشکافم دماغ سودایی <linebreak>
<versel1> همیشه باد جهانش به کام وز سر صدق <versel2> کمر به بندگی اش بسته چرخ مینایی <linebreak>
<versel1> گدا اگر گهر پاک داشتی در اصل <versel2> بر آب نقطه شرمش مدار بایستی <linebreak>
<versel1> ور آفتاب نکردی فسوس جام زرش <versel2> چرا تهی ز می خوشگوار بایستی <linebreak>
<versel1> وگر سرای جهان را سر خرابی نیست <versel2> اساس او به از این استوار بایستی <linebreak>
<versel1> زمانه گر نه زر قلب داشتی کارش <versel2> به دست آصف صاحب عیار بایستی <linebreak>
<versel1> چو روزگار جز این یک عزیز بیش نداشت <versel2> به عمر مهلتی از روزگار بایستی <linebreak>
<versel1> آن میوه بهشتی کآمد به دستت ای جان <versel2> در دل چرا نکشتی از دست چون بهشتی <linebreak>
<versel1> تاریخ این حکایت گر از تو باز پرسند <versel2> سرجمله اش فروخوان از میوه بهشتی <linebreak>
<versel1> خسروا دادگرا شیردلا بحرکفا <versel2> ای جلال تو به انواع هنر ارزانی <linebreak>
<versel1> همه آفاق گرفت و همه اطراف گشاد <versel2> صیت مسعودی و آوازه شه سلطانی <linebreak>
<versel1> گفته باشد مگرت ملهم غیب احوالم <versel2> این که شد روز سفیدم چو شب ظلمانی <linebreak>
<versel1> در سه سال آنچه بیندوختم از شاه و وزیر <versel2> همه بربود به یک دم فلک چوگانی <linebreak>
<versel1> دوش در خواب چنان دید خیالم که سحر <versel2> گذر افتاد بر اصطبل شهم پنهانی <linebreak>
<versel1> بسته بر آخور او استر من جو می خورد <versel2> تیزه افشاند به من گفت مرا می دانی <linebreak>
<versel1> هیچ تعبیر نمی دانمش این خواب که چیست <versel2> تو بفرمای که در فهم نداری ثانی <linebreak>
<versel1> ساقیا باده که اکسیر حیات است بیار <versel2> تا تن خاکی من عین بقا گردانی <linebreak>
<versel1> چشم بر دور قدح دارم و جان بر کف دست <versel2> به سر خواجه که تا آن ندهی نستانی <linebreak>
<versel1> همچو گل بر چمن از باد میفشان دامن <versel2> زانکه در پای تو دارم سر جان افشانی <linebreak>
<versel1> بر مثانی و مثالث بنواز ای مطرب <versel2> وصف آن ماه که در حسن ندارد ثانی <linebreak>
<versel1> پادشاها لشکر توفیق همراه تو اند <versel2> خیز اگر بر عزم تسخیر جهان ره می کنی <linebreak>
<versel1> با چنین جاه و جلال از پیشگاه سلطنت <versel2> آگهی و خدمت دلهای آگه می کنی <linebreak>
<versel1> با فریب رنگ این نیلی خم زنگارفام <versel2> کار بر وفق مراد صبغه الله می کنی <linebreak>
<versel1> آن که ده با هفت و نیم آورد بس سودی نکرد <versel2> فرصتت بادا که هفت و نیم با ده می کنی <linebreak>
<versel1> جز نقش تو در نظر نیامد ما را <versel2>  <linebreak>
<versel1> جز کوی تو رهگذر نیامد ما را <versel2>  <linebreak>
<versel1> خواب ارچه خوش آمد همه را در عهدت <versel2>  <linebreak>
<versel1> حقا که به چشم در نیامد ما را <versel2> بر گیر شراب طرب انگیز و بیا <linebreak>
<versel1>  <versel2> پنهان ز رقیب سفله بستیز و بیا <linebreak>
<versel1>  <versel2> مشنو سخن خصم که بنشین و مرو <linebreak>
<versel1>  <versel2> بشنو ز من این نکته که برخیز و بیا <linebreak>
<versel1> گفتم که لبت گفت لبم آب حیات <versel2>  <linebreak>
<versel1> گفتم دهنت گفت زهی حب نبات <versel2>  <linebreak>
<versel1> گفتم سخن تو گفت حافظ گفتا <versel2>  <linebreak>
<versel1> شادی همه لطیفه گویان صلوات <versel2> ماهی که قدش به سرو می ماند راست <linebreak>
<versel1>  <versel2> آیینه به دست و روی خود می آراست <linebreak>
<versel1>  <versel2> دستارچه ای پیشکشش کردم گفت <linebreak>
<versel1>  <versel2> وصلم طلبی زهی خیالی که توراست <linebreak>
<versel1> من باکمر تو در میان کردم دست <versel2>  <linebreak>
<versel1> پنداشتمش که در میان چیزی هست <versel2>  <linebreak>
<versel1> پیداست از آن میان چو بربست کمر <versel2>  <linebreak>
<versel1> تا من ز کمر چه طرف خواهم بربست <versel2> تو بدری و خورشید تو را بنده شده ست <linebreak>
<versel1>  <versel2> تا بنده تو شده ست تابنده شده ست <linebreak>
<versel1>  <versel2> زان روی که از شعاع نور رخ تو <linebreak>
<versel1>  <versel2> خورشید منیر و ماه تابنده شده ست <linebreak>
<versel1> هر روز دلم به زیر باری دگر است <versel2>  <linebreak>
<versel1> در دیده من ز هجر خاری دگر است <versel2>  <linebreak>
<versel1> من جهد همی کنم قضا می گوید <versel2>  <linebreak>
<versel1> بیرون ز کفایت تو کاری دگراست <versel2> ماهم که رخش روشنی خور بگرفت <linebreak>
<versel1>  <versel2> گرد خط او چشمه کوثر بگرفت <linebreak>
<versel1>  <versel2> دلها همه در چاه زنخدان انداخت <linebreak>
<versel1>  <versel2> وآنگه سر چاه را به عنبر بگرفت <linebreak>
<versel1> امشب ز غمت میان خون خواهم خفت <versel2>  <linebreak>
<versel1> وز بستر عافیت برون خواهم خفت <versel2>  <linebreak>
<versel1> باور نکنی خیال خود را بفرست <versel2>  <linebreak>
<versel1> تا در نگرد که بی تو چون خواهم خفت <versel2> نی قصه آن شمع چگل بتوان گفت <linebreak>
<versel1>  <versel2> نی حال دل سوخته دل بتوان گفت <linebreak>
<versel1>  <versel2> غم در دل تنگ من از آن است که نیست <linebreak>
<versel1>  <versel2> یک دوست که با او غم دل بتوان گفت <linebreak>
<versel1> اول به وفا می وصالم درداد <versel2>  <linebreak>
<versel1> چون مست شدم جام جفا را سرداد <versel2>  <linebreak>
<versel1> پر آب دو دیده و پر از آتش دل <versel2>  <linebreak>
<versel1> خاک ره او شدم به بادم برداد <versel2> نی دولت دنیا به ستم می ارزد <linebreak>
<versel1>  <versel2> نی لذت مستی اش الم می ارزد <linebreak>
<versel1>  <versel2> نه هفت هزار ساله شادی جهان <linebreak>
<versel1>  <versel2> این محنت هفت روزه غم می ارزد <linebreak>
<versel1> هر دوست که دم زد ز وفا دشمن شد <versel2>  <linebreak>
<versel1> هر پاکروی که بود تردامن شد <versel2>  <linebreak>
<versel1> گویند شب آبستن و این است عجب <versel2>  <linebreak>
<versel1> کاو مرد ندید از چه آبستن شد <versel2> چون غنچه گل قرابه پرداز شود <linebreak>
<versel1>  <versel2> نرگس به هوای می قدح ساز شود <linebreak>
<versel1>  <versel2> فارغ دل آن کسی که مانند حباب <linebreak>
<versel1>  <versel2> هم در سر میخانه سرانداز شود <linebreak>
<versel1> با می به کنار جوی می باید بود <versel2>  <linebreak>
<versel1> وز غصه کناره جوی می باید بود <versel2>  <linebreak>
<versel1> این مدت عمر ما چو گل ده روز است <versel2>  <linebreak>
<versel1> خندان لب و تازه روی می باید بود <versel2> این گل ز بر همنفسی می آید <linebreak>
<versel1>  <versel2> شادی به دلم از او بسی می آید <linebreak>
<versel1>  <versel2> پیوسته از آن روی کنم همدمی اش <linebreak>
<versel1>  <versel2> کز رنگ وی ام بوی کسی می آید <linebreak>
<versel1> از چرخ به هر گونه همی دار امید <versel2>  <linebreak>
<versel1> وز گردش روزگار می لرز چو بید <versel2>  <linebreak>
<versel1> گفتی که پس از سیاه رنگی نبود <versel2>  <linebreak>
<versel1> پس موی سیاه من چرا گشت سفید <versel2> ایام شباب است شراب اولیتر <linebreak>
<versel1>  <versel2> با سبز خطان باده ناب اولیتر <linebreak>
<versel1>  <versel2> عالم همه سر به سر رباطیست خراب <linebreak>
<versel1>  <versel2> در جای خراب هم خراب اولیتر <linebreak>
<versel1> خوبان جهان صید توان کرد به زر <versel2>  <linebreak>
<versel1> خوش خوش بر از ایشان بتوان خورد به زر <versel2>  <linebreak>
<versel1> نرگس که کله دار جهان است ببین <versel2>  <linebreak>
<versel1> کاو نیز چگونه سر درآورد به زر <versel2> سیلاب گرفت گرد ویرانه عمر <linebreak>
<versel1>  <versel2> وآغاز پری نهاد پیمانه عمر <linebreak>
<versel1>  <versel2> بیدار شو ای خواجه که خوش خوش بکشد <linebreak>
<versel1>  <versel2> حمال زمانه رخت از خانه عمر <linebreak>
<versel1> عشق رخ یار بر من زار مگیر <versel2>  <linebreak>
<versel1> بر خسته دلان رند خمار مگیر <versel2>  <linebreak>
<versel1> صوفی چو تو رسم رهروان می دانی <versel2>  <linebreak>
<versel1> بر مردم رند نکته بسیار مگیر <versel2> در سنبلش آویختم از روی نیاز <linebreak>
<versel1>  <versel2> گفتم من سودازده را کار بساز <linebreak>
<versel1>  <versel2> گفتا که لبم بگیر و زلفم بگذار <linebreak>
<versel1>  <versel2> در عیش خوش آویز نه در عمر دراز <linebreak>
<versel1> مردی ز کننده در خیبر پرس <versel2>  <linebreak>
<versel1> اسرار کرم ز خواجه قنبر پرس <versel2>  <linebreak>
<versel1> گر طالب فیض حق به صدقی حافظ <versel2>  <linebreak>
<versel1> سر چشمه آن ز ساقی کوثر پرس <versel2> چشم تو که سحر بابل است استادش <linebreak>
<versel1>  <versel2> یا رب که فسونها برواد از یادش <linebreak>
<versel1>  <versel2> آن گوش که حلقه کرد در گوش جمال <linebreak>
<versel1>  <versel2> آویزه در ز نظم حافظ بادش <linebreak>
<versel1> ای دوست دل از جفای دشمن درکش <versel2>  <linebreak>
<versel1> با روی نکو شراب روشن درکش <versel2>  <linebreak>
<versel1> با اهل هنر گوی گریبان بگشای <versel2>  <linebreak>
<versel1> وز نااهلان تمام دامن درکش <versel2> ماهی که نظیر خود ندارد به جمال <linebreak>
<versel1>  <versel2> چون جامه ز تن برکشد آن مشکین خال <linebreak>
<versel1>  <versel2> در سینه دلش ز نازکی بتوان دید <linebreak>
<versel1>  <versel2> ماننده سنگ خاره در آب زلال <linebreak>
<versel1> در باغ چو شد باد صبا دایه گل <versel2>  <linebreak>
<versel1> بربست مشاطه وار پیرایه گل <versel2>  <linebreak>
<versel1> از سایه به خورشید اگرت هست امان <versel2>  <linebreak>
<versel1> خورشید رخی طلب کن و سایه گل <versel2> لب باز مگیر یک زمان از لب جام <linebreak>
<versel1>  <versel2> تا بستانی کام جهان از لب جام <linebreak>
<versel1>  <versel2> در جام جهان چو تلخ و شیرین به هم است <linebreak>
<versel1>  <versel2> این از لب یار خواه و آن از لب جام <linebreak>
<versel1> در آرزوی بوس و کنارت مردم <versel2>  <linebreak>
<versel1> وز حسرت لعل آبدارت مردم <versel2>  <linebreak>
<versel1> قصه نکنم دراز کوتاه کنم <versel2>  <linebreak>
<versel1> بازآ بازآ کز انتظارت مردم <versel2> عمری ز پی مراد ضایع دارم <linebreak>
<versel1>  <versel2> وز دور فلک چیست که نافع دارم <linebreak>
<versel1>  <versel2> با هر که بگفتم که تو را دوست شدم <linebreak>
<versel1>  <versel2> شد دشمن من وه که چه طالع دارم <linebreak>
<versel1> من حاصل عمر خود ندارم جز غم <versel2>  <linebreak>
<versel1> در عشق ز نیک و بد ندارم جز غم <versel2>  <linebreak>
<versel1> یک همدم باوفا ندیدم جز درد <versel2>  <linebreak>
<versel1> یک مونس نامزد ندارم جز غم <versel2> چون باده ز غم چه بایدت جوشیدن <linebreak>
<versel1>  <versel2> با لشگر غم چه بایدت کوشیدن <linebreak>
<versel1>  <versel2> سبز است لبت ساغر از او دور مدار <linebreak>
<versel1>  <versel2> می بر لب سبزه خوش بود نوشیدن <linebreak>
<versel1> ای شرمزده غنچه مستور از تو <versel2>  <linebreak>
<versel1> حیران و خجل نرگس مخمور از تو <versel2>  <linebreak>
<versel1> گل با تو برابری کجا یارد کرد <versel2>  <linebreak>
<versel1> کاو نور ز مه دارد و مه نور از تو <versel2> چشمت که فسون و رنگ می بازد از او <linebreak>
<versel1>  <versel2> افسوس که تیر جنگ می بارد از او <linebreak>
<versel1>  <versel2> بس زود ملول گشتی از همنفسان <linebreak>
<versel1>  <versel2> آه از دل تو که سنگ می بارد از او <linebreak>
<versel1> ای باد حدیث من نهانش می گو <versel2>  <linebreak>
<versel1> سر دل من به صد زبانش می گو <versel2>  <linebreak>
<versel1> می گو نه بدانسان که ملالش گیرد <versel2>  <linebreak>
<versel1> می گو سخنی و در میانش می گو <versel2> ای سایه سنبلت سمن پرورده <linebreak>
<versel1>  <versel2> یاقوت لبت در عدن پرورده <linebreak>
<versel1>  <versel2> همچون لب خود مدام جان می پرور <linebreak>
<versel1>  <versel2> زان راح که روحیست به تن پرورده <linebreak>
<versel1> گفتی که تو را شوم مدار اندیشه <versel2>  <linebreak>
<versel1> دل خوش کن و بر صبر گمار اندیشه <versel2>  <linebreak>
<versel1> کو صبر و چه دل کنچه دلش می خوانند <versel2>  <linebreak>
<versel1> یک قطره خون است و هزار اندیشه <versel2> آن جام طرب شکار بر دستم نه <linebreak>
<versel1>  <versel2> وان ساغر چون نگار بر دستم نه <linebreak>
<versel1>  <versel2> آن می که چو زنجیر بپیچد بر خود <linebreak>
<versel1>  <versel2> دیوانه شدم بیار بر دستم نه <linebreak>
<versel1> با شاهد شوخ شنگ و با بربط و نی <versel2>  <linebreak>
<versel1> کنجی و فراغتی و یک شیشه می <versel2>  <linebreak>
<versel1> چون گرم شود ز باده ما را رگ و پی <versel2>  <linebreak>
<versel1> منت نبریم یک جو از حاتم طی <versel2> قسام بهشت و دوزخ آن عقده گشای <linebreak>
<versel1>  <versel2> ما را نگذارد که درآییم ز پای <linebreak>
<versel1>  <versel2> تا کی بود این گرگ ربایی بنمای <linebreak>
<versel1>  <versel2> سرپنجه دشمن افکن ای شیر خدای <linebreak>
<versel1> ای کاش که بخت سازگاری کردی <versel2>  <linebreak>
<versel1> با جور زمانه یار یاری کردی <versel2>  <linebreak>
<versel1> از دست جوانی ام چو بربود عنان <versel2>  <linebreak>
<versel1> پیری چو رکاب پایداری کردی <versel2> گر همچو من افتاده این دام شوی <linebreak>
<versel1>  <versel2> ای بس که خراب باده و جام شوی <linebreak>
<versel1>  <versel2> ما عاشق و رند و مست و عالم سوزیم <linebreak>
<versel1>  <versel2> با ما منشین اگر نه بدنام شوی <linebreak>
<versel1> شد عرصه زمین چو بساط ارم جوان <versel2> از پرتو سعادت شاه جهان ستان <linebreak>
<versel1> خاقان شرق و غرب که در شرق و غرب اوست <versel2> صاحب قران خسرو و شاه خدایگان <linebreak>
<versel1> خورشید ملک پرور و سلطان دادگر <versel2> دارای دادگستر و کسرای کی نشان <linebreak>
<versel1> سلطان نشان عرصه اقلیم سلطنت <versel2> بالانشین مسند ایوان لامکان <linebreak>
<versel1> اعظم جلال دولت و دین آنکه رفعتش <versel2> دارد همیشه توسن ایام زیر ران <linebreak>
<versel1> دارای دهر شاه شجاع آفتاب ملک <versel2> خاقان کامگار و شهنشاه نوجوان <linebreak>
<versel1> ماهی که شد به طلعتش افروخته زمین <versel2> شاهی که شد به همتش افراخته زمان <linebreak>
<versel1> سیمرغ وهم را نبود قوت عروج <versel2> آنجا که باز همت او سازد آشیان <linebreak>
<versel1> گر در خیال چرخ فتد عکس تیغ او <versel2> از یکدگر جدا شود اجزای توامان <linebreak>
<versel1> حکمش روان چو باد در اطراف بر و بحر <versel2> مهرش نهان چو روح در اعضای انس و جان <linebreak>
<versel1> ای صورت تو ملک جمال و جمال ملک <versel2> وی طلعت تو جان جهان و جهان جان <linebreak>
<versel1> تخت تو رشک مسند جمشید و کیقباد <versel2> تاج تو غبن افسر دارا و اردوان <linebreak>
<versel1> تو آفتاب ملکی و هر جا که می روی <versel2> چون سایه از قفای تو دولت بود دوان <linebreak>
<versel1> ارکان نپرورد چو تو گوهر به هیچ قرن <versel2> گردون نیاورد چو تو اختر به صد قران <linebreak>
<versel1> بی طلعت تو جان نگراید به کالبد <versel2> بی نعمت تو مغز نبندد در استخوان <linebreak>
<versel1> هر دانشی که در دل دفتر نیامده ست <versel2> دارد چو آب خامه تو بر سر زبان <linebreak>
<versel1> دست تو را به ابر که یارد شبیه کرد <versel2> چون بدره بدره این دهد و قطره قطره آن <linebreak>
<versel1> با پایه جلال تو افلاک پایمال <versel2> وز دست بحر جود در دهر داستان <linebreak>
<versel1> بر چرخ علم ماهی و بر فرق ملک تاج <versel2> شرع از تو در حمایت و دین از تو در امان <linebreak>
<versel1> ای خسرو منیع جناب رفیع قدر <versel2> وی داور عظیم مثال رفیع شان <linebreak>
<versel1> علم از تو در حمایت و عقل از تو با شکوه <versel2> در چشم فضل نوری و در جسم ملک جان <linebreak>
<versel1> ای آفتاب ملک که در جنب همتت <versel2> چون ذره حقیر بود گنج شایگان <linebreak>
<versel1> در جنب بحر جود تو از ذره کمتر است <versel2> صد گنج شایگان که ببخشی به رایگان <linebreak>
<versel1> عصمت نهفته رخ به سراپرده ات مقیم <versel2> دولت گشاده رخت بقا زیر کندلان <linebreak>
<versel1> گردون برای خیمه خورشید فلکه ات <versel2> از کوه و ابر ساخته نازیر و سایه بان <linebreak>
<versel1> وین اطلس مقرنس زرد و ز زرنگار <versel2> چتری بلند بر سر خرگاه خویش دان <linebreak>
<versel1> بعد از کیان به ملک سلیمان نداد کس <versel2> این ساز و این خزینه و این لشکر گران <linebreak>
<versel1> بودی درون گلشن و از پردلان تو <versel2> در هند بود غلغل و در زنگ بد فغان <linebreak>
<versel1> در دشت روم خیمه زدی و غریو کوس <versel2> از دشت روم رفت به صحرای سیستان <linebreak>
<versel1> تا قصر زرد تاختی و لرزه اوفتاد <versel2> در قصرهای قیصر و در خانه های خان <linebreak>
<versel1> آن کیست کاو به ملک کند باتو همسری <versel2> از مصر تا به روم و ز چین تا به قیروان <linebreak>
<versel1> سال دگر ز قیصرت از روم باج سر <versel2> وز چینت آورند به درگه خراج جان <linebreak>
<versel1> تو شاکری ز خالق و خلق از تو شاکرند <versel2> تو شادمان به دولت و ملک از تو شادمان <linebreak>
<versel1> اینک به طرف گلشن و بستان همی روی <versel2> با بندگان سمند سعادت به زیر ران <linebreak>
<versel1> ای ملهکی که در صف کروبیان قدس <versel2> فیضی رسد به خاطر پاکت زمان زمان <linebreak>
<versel1> ای آشکار پیش دلت هرچه کردگار <versel2> دارد همی به پرده غیب اندرون نهان <linebreak>
<versel1> داده فلک عنان ارادت به دست تو <versel2> یعنی که مرکبم به مراد خودم بران <linebreak>
<versel1> گر کوششیت افتد پر داده ام به تیر <versel2> ور بخششیت باید زر داده ام به کان <linebreak>
<versel1> خصمت کجاست در کف پای خودش فکن <versel2> یار تو کیست بر سر چشم منش نشان <linebreak>
<versel1> هم کام من به خدمت تو گشته منتظم <versel2> هم نام من به مدحت تو گشته جاودان <linebreak>
<versel1> ز دلبری نتوان لاف زد به آسانی <versel2> هزار نکته در این کار هست تا دانی <linebreak>
<versel1> بجز شکردهنی مایه هاست خوبی را <versel2> به خاتمی نتوان زد دم سلیمانی <linebreak>
<versel1> هزار سلطنت دلبری بدان نرسد <versel2> که در دلی به هنر خویش را بگنجانی <linebreak>
<versel1> چه گردها که برانگیختی ز هستی من <versel2> مباد خسته سمندت که تیز می رانی <linebreak>
<versel1> به همنشینی رندان سری فرود آور <versel2> که گنجهاست در این بی سری و سامانی <linebreak>
<versel1> بیار باده رنگین که یک حکایت راست <versel2> بگویم و نکنم رخنه در مسلمانی <linebreak>
<versel1> به خاک پای صبوحی کنان که تا من مست <versel2> ستاده بر در میخانه ام به دربانی <linebreak>
<versel1> به هیچ زاهد ظاهرپرست نگذشتم <versel2> که زیر خرقه نه زنار داشت پنهانی <linebreak>
<versel1> به نام طره دلبند خویش خیری کن <versel2> که تا خداش نگه دارد از پریشانی <linebreak>
<versel1> مگیر چشم عنایت ز حال حافظ باز <versel2> وگرنه حال بگویم به آصف ثانی <linebreak>
<versel1> وزیر شاه نشان خواجه زمین و زمان <versel2> که خرم است بدو حال انسی و جانی <linebreak>
<versel1> قوام دولت دنیی محمد بن علی <versel2> که می درخشدش از چهره فر یزدانی <linebreak>
<versel1> زهی حمیده خصالی که گاه فکر صواب <versel2> تو را رسد که کنی دعوی جهانبانی <linebreak>
<versel1> طراز دولت باقی تو را همی زیبد <versel2> که همتت نبرد نام عالم فانی <linebreak>
<versel1> اگر نه گنج عطای تو دستگیر شود <versel2> همه بسیط زمین رو نهد به ویرانی <linebreak>
<versel1> تو را که صورت جسم تو را هیولایی است <versel2> چو جوهر ملکی در لباس انسانی <linebreak>
<versel1> کدام پایه تعظیم نصب شاید کرد <versel2> که در مسالک فکرت نه برتر از آنی <linebreak>
<versel1> درون خلوت کروبیان عالم قدس <versel2> صریر کلک تو باشد سماع روحانی <linebreak>
<versel1> تو را رسد شکر آویز خواجگی گه جود <versel2> که آستین به کریمان عالم افشانی <linebreak>
<versel1> صواعق سخطت را چگونه شرح دهم <versel2> نعوذ بالله از آن فتنه های طوفانی <linebreak>
<versel1> سوابق کرمت را بیان چگونه کنم <versel2> تبارک الله از آن کارساز ربانی <linebreak>
<versel1> کنون که شاهد گل را به جلوه گاه چمن <versel2> به جز نسیم صبا نیست همدم جانی <linebreak>
<versel1> شقایق از پی سلطان گل سپارد باز <versel2> به بادبان صبا کله های نعمانی <linebreak>
<versel1> بدان رسید ز سعی نسیم باد بهار <versel2> که لاف می زند از لطف روح حیوانی <linebreak>
<versel1> سحرگهم چه خوش آمد که بلبلی گلبانگ <versel2> به غنچه می زد و می گفت در سخنرانی <linebreak>
<versel1> که تنگدل چه نشینی ز پرده بیرون آی <versel2> که در خم است شرابی چو لعل رمانی <linebreak>
<versel1> مکن که می نخوری بر جمال گل یک ماه <versel2> که باز ماه دگر می خوری پشیمانی <linebreak>
<versel1> به شکر تهمت تکفیر کز میان برخاست <versel2> بکوش کز گل و مل داد عیش بستانی <linebreak>
<versel1> جفا نه شیوه دین پروری بود حاشا <versel2> همه کرامت و لطف است شرع یزدانی <linebreak>
<versel1> رموز سر اناالحق چه داند آن غافل <versel2> که منجذب نشد از جذبه های سبحانی <linebreak>
<versel1> درون پرده گل غنچه بین که می سازد <versel2> ز بهر دیده خصم تو لعل پیکانی <linebreak>
<versel1> طرب سرای وزیر است ساقیا مگذار <versel2> که غیر جام می آنجا کند گرانجانی <linebreak>
<versel1> تو بودی آن دم صبح امید کز سر مهر <versel2> برآمدی و سر آمد شبان ظلمانی <linebreak>
<versel1> شنیده ام که ز من یاد می کنی گه گه <versel2> ولی به مجلس خاص خودم نمی خوانی <linebreak>
<versel1> طلب نمی کنی از من سخن جفا این است <versel2> وگرنه با تو چه بحث است در سخندانی <linebreak>
<versel1> ز حافظان جهان کس چو بنده جمع نکرد <versel2> لطایف حکمی با کتاب قرآنی <linebreak>
<versel1> هزار سال بقا بخشدت مدایح من <versel2> چنین نفیس متاعی به چون تو ارزانی <linebreak>
<versel1> سخن دراز کشیدم ولی امیدم هست <versel2> که ذیل عفو بدین ماجرا بپوشانی <linebreak>
<versel1> همیشه تا به بهاران هوا به صفحه باغ <versel2> هزار نقش نگارد ز خط ریحانی <linebreak>
<versel1> به باغ ملک ز شاخ امل به عمر دراز <versel2> شکفته باد گل دولتت به آسانی <linebreak>
<versel1> سپیده دم که صبا بوی لطف جان گیرد <versel2> چمن ز لطف هوا نکته برجنان گیرد <linebreak>
<versel1> هوا ز نکهت گل در چمن تتق بندد <versel2> افق ز عکس شفق رنگ گلستان گیرد <linebreak>
<versel1> نوای چنگ بدانسان زند صلای صبوح <versel2> که پیر صومعه راه در مغان گیرد <linebreak>
<versel1> نکال شب که کند در قدح سیاهی مشک <versel2> در او شرار چراغ سحرگهان گیرد <linebreak>
<versel1> شه سپهر چو زرین سپر کشد در روی <versel2> به تیغ صبح و عمود افق جهان گیرد <linebreak>
<versel1> به رغم زال سیه شاهباز زرین بال <versel2> در این مقرنس زنگاری آشیان گیرد <linebreak>
<versel1> به بزمگاه چمن رو که خوش تماشایی است <versel2> چو لاله کاسه نسرین و ارغوان گیرد <linebreak>
<versel1> چو شهسوار فلک بنگرد به جام صبوح <versel2> که چون به شعشعه مهر خاوران گیرد <linebreak>
<versel1> محیط شمس کشد سوی خویش در خوشاب <versel2> که تا به قبضه شمشیر زرفشان گیرد <linebreak>
<versel1> صبا نگر که دمادم چو رند شاهدباز <versel2> گهی لب گل و گه زلف ضیمران گیرد <linebreak>
<versel1> ز اتحاد هیولا و اختلاف صور <versel2> خرد ز هر گل نو نقش صد بتان گیرد <linebreak>
<versel1> من اندر آن که دم کیست این مبارک دم <versel2> که وقت صبح در این تیره خاکدان گیرد <linebreak>
<versel1> چه حالت است که گل در سحر نماید روی <versel2> چه شعله است که در شمع آسمان گیرد <linebreak>
<versel1> چرا به صد غم و حسرت سپهر دایره شکل <versel2> مرا چو نقطه پرگار در میان گیرد <linebreak>
<versel1> ضمیر دل نگشایم به کس مرا آن به <versel2> که روزگار غیور است و ناگهان گیرد <linebreak>
<versel1> چو شمع هر که به افشای راز شد مشغول <versel2> بسش زمانه چو مقراض در زبان گیرد <linebreak>
<versel1> کجاست ساقی مه روی که من از سر مهر <versel2> چو چشم مست خودش ساغر گران گیرد <linebreak>
<versel1> پیامی آورد از یار و در پی اش جامی <versel2> به شادی رخ آن یار مهربان گیرد <linebreak>
<versel1> نوای مجلس ما چو برکشد مطرب <versel2> گهی عراق زند گاهی اصفهان گیرد <linebreak>
<versel1> فرشته ای به حقیقت سروش عالم غیب <versel2> که روضه کرمش نکته بر جنان گیرد <linebreak>
<versel1> سکندری که مقیم حریم او چون خضر <versel2> ز فیض خاک درش عمر جاودان گیرد <linebreak>
<versel1> جمال چهره اسلام شیخ ابو اسحاق <versel2> که ملک در قدمش زیب بوستان گیرد <linebreak>
<versel1> گهی که بر فلک سروری عروج کند <versel2> نخست پایه خود فرق فرقدان گیرد <linebreak>
<versel1> چراغ دیده محمود آنکه دشمن را <versel2> ز برق تیغ وی آتش به دودمان گیرد <linebreak>
<versel1> به اوج ماه رسد موج خون چو تیغ کشد <versel2> به تیر چرخ برد حمله چون کمان گیرد <linebreak>
<versel1> عروس خاوری از شرم رای انور او <versel2> به جای خود بود ار راه قیروان گیرد <linebreak>
<versel1> ایا عظیم وقاری که هر که بنده توست <versel2> ز رفع قدر کمربند توامان گیرد <linebreak>
<versel1> رسد ز چرخ عطارد هزار تهنیتت <versel2> چو فکرتت صفت امر کن فکان گیرد <linebreak>
<versel1> مدام در پی طعن است بر حسود و عدوت <versel2> سماک رامح از آن روز و شب سنان گیرد <linebreak>
<versel1> فلک چو جلوه کنان بنگرد سمند تو را <versel2> کمینه پایگهش اوج کهکشان گیرد <linebreak>
<versel1> ملالتی که کشیدی سعادتی دهدت <versel2> که مشتری نسق کار خود از آن گیرد <linebreak>
<versel1> از امتحان تو ایام را غرض آن است <versel2> که از صفای ریاضت دلت نشان گیرد <linebreak>
<versel1> وگرنه پایه عزت از آن بلندتر است <versel2> که روزگار بر او حرف امتحان گیرد <linebreak>
<versel1> مذاق جانش ز تلخی غم شود ایمن <versel2> کسی که شکر شکر تو در دهان گیرد <linebreak>
<versel1> ز عمر برخورد آن کس که در جمیع صفات <versel2> نخست بنگرد آنگه طریق آن گیرد <linebreak>
<versel1> چو جای جنگ نبیند به جام یازد دست <versel2> چو وقت کار بود تیغ جان ستان گیرد <linebreak>
<versel1> ز لطف غیب به سختی رخ از امید متاب <versel2> که مغز نغز مقام اندر استخوان گیرد <linebreak>
<versel1> شکر کمال حلاوت پس از ریاضت یافت <versel2> نخست در شکن تنگ از آن مکان گیرد <linebreak>
<versel1> در آن مقام که سیل حوادث از چپ و راست <versel2> چنان رسد که امان از میان کران گیرد <linebreak>
<versel1> چه غم بود به همه حال کوه ثابت را <versel2> که موجهای چنان قلزم گران گیرد <linebreak>
<versel1> اگرچه خصم تو گستاخ می رود حالی <versel2> تو شاد باش که گستاخی اش چنان گیرد <linebreak>
<versel1> که هر چه در حق این خاندان دولت کرد <versel2> جزاش در زن و فرزند و خان و مان گیرد <linebreak>
<versel1> زمان عمر تو پاینده باد کاین نعمت <versel2> عطیه ای است که در کار انس و جان گیرد <linebreak>
<versel1>  <versel2> ما برفتیم تو دانی و دل غمخور ما <linebreak>
<versel1>  <versel2>  <linebreak>
<versel1> بخت بد تا به کجا می برد آبشخور ما <versel2>  <linebreak>
<versel1>  <versel2> از نثار مژه چون زلف تو در زر گیرم <linebreak>
<versel1>  <versel2>  <linebreak>
<versel1> قاصدی کز تو سلامی برساند بر ما <versel2>  <linebreak>
<versel1>  <versel2> به دعا آمده ام هم به دعا دست بر آر <linebreak>
<versel1>  <versel2>  <linebreak>
<versel1> که وفا با تو قرین باد و خدا یاور ما <versel2>  <linebreak>
<versel1>  <versel2> فلک آواره به هر سو کندم می دانی <linebreak>
<versel1>  <versel2>  <linebreak>
<versel1> رشک می آیدش از صحبت جان پرور ما <versel2>  <linebreak>
<versel1>  <versel2> گر همه خلق جهان بر من و تو حیف برند <linebreak>
<versel1>  <versel2>  <linebreak>
<versel1> بکشد از همه انصاف ستم داور ما <versel2>  <linebreak>
<versel1>  <versel2> روز باشد که بیاید به سلامت بازم <linebreak>
<versel1>  <versel2>  <linebreak>
<versel1> ای خوش آن روز که آید به سلامی بر ما <versel2>  <linebreak>
<versel1>  <versel2> به سرت گر همه آفاق به هم جمع شوند <linebreak>
<versel1>  <versel2>  <linebreak>
<versel1> نتوان برد هوای تو برون از سر ما <versel2>  <linebreak>
<versel1>  <versel2> تا ز وصف رخ زیبای تو ما دم زده ایم <linebreak>
<versel1>  <versel2>  <linebreak>
<versel1> ورق گل خجل است از ورق دفتر ما <versel2>  <linebreak>
<versel1>  <versel2> هر که گوید که کجا رفت خدا را حافظ <linebreak>
<versel1>  <versel2>  <linebreak>
<versel1> گو به زاری سفری کرد و برفت از بر ما <versel2>  <linebreak>
<versel1>  <versel2> صبح دولت می دمد کو جام همچون آفتاب <linebreak>
<versel1>  <versel2>  <linebreak>
<versel1> فرصتی زین به کجا باشد بده جام شراب <versel2>  <linebreak>
<versel1>  <versel2> خانه بی تشویش و ساقی یار و مطرب نکته گوی <linebreak>
<versel1>  <versel2>  <linebreak>
<versel1> موسم عیش است و دور ساغر و عهد شباب  <versel2>  <linebreak>
<versel1>  <versel2> از پی تفریح طبع و زیور حسن طرب <linebreak>
<versel1>  <versel2>  <linebreak>
<versel1> خوش بود ترکیب زرین جام با لعل مذاب  <versel2>  <linebreak>
<versel1>  <versel2> از خیال لطف می مشاطه چالاک طبع <linebreak>
<versel1>  <versel2>  <linebreak>
<versel1> در ضمیر برگ گل خوش می کند پنهان گلاب  <versel2>  <linebreak>
<versel1>  <versel2> شاهد و مطرب به دست افشان و مستان پایکوب <linebreak>
<versel1>  <versel2>  <linebreak>
<versel1> غمزه ساقی ز چشم می پرستان برده خواب  <versel2>  <linebreak>
<versel1>  <versel2> تا شد آن مه مشتری درهای حافظ را به نقد <linebreak>
<versel1>  <versel2>  <linebreak>
<versel1> می رسد هر دم به گوش زهره گلبانگ رباب <versel2>  <linebreak>
<versel1>  <versel2> اگر به لطف بخوانی مزید الطاف است <linebreak>
<versel1>  <versel2>  <linebreak>
<versel1> وگر به قهر برانی درون ما صاف است <versel2>  <linebreak>
<versel1>  <versel2> بیان وصف تو گفتن نه حد امکان است <linebreak>
<versel1>  <versel2>  <linebreak>
<versel1> چرا که وصف تو بیرون ز حد اوصاف است <versel2>  <linebreak>
<versel1>  <versel2> ز چشم عشق توان دید روی شاهد غیب <linebreak>
<versel1>  <versel2>  <linebreak>
<versel1> که نور دیده عاشق ز قاف تا قاف است <versel2>  <linebreak>
<versel1>  <versel2> چو سرو سرکشی ای یار سنگدل با ما <linebreak>
<versel1>  <versel2>  <linebreak>
<versel1> چه چشمهاست که از روی تو بر اطراف است <versel2>  <linebreak>
<versel1>  <versel2> تو را که مایه خلد است نیاز همتا نیست <linebreak>
<versel1>  <versel2>  <linebreak>
<versel1> از این مثال گزینم روان در اطراف است <versel2>  <linebreak>
<versel1>  <versel2> ز مصحف رخ دلدار آیتی بر خوان <linebreak>
<versel1>  <versel2>  <linebreak>
<versel1> که آن بیان مقامات کشف کشاف است <versel2>  <linebreak>
<versel1>  <versel2> عدو که منطق حافظ طمع کند در شعر <linebreak>
<versel1>  <versel2>  <linebreak>
<versel1> همان حدیث هما و طریق خطاف است <versel2>  <linebreak>
<versel1>  <versel2> غمش تا در دلم ماوا گرفته است <linebreak>
<versel1>  <versel2>  <linebreak>
<versel1> سرم چون زلف او سودا گرفته است <versel2>  <linebreak>
<versel1>  <versel2> لب چون آتشش آب حیات است <linebreak>
<versel1>  <versel2>  <linebreak>
<versel1> از آن آب آتشی در ما گرفته است <versel2>  <linebreak>
<versel1>  <versel2> همای همتم عمری است کز جان <linebreak>
<versel1>  <versel2>  <linebreak>
<versel1> هوای آن قد و بالا گرفته است <versel2>  <linebreak>
<versel1>  <versel2> شدم عاشق به بالای بلندش <linebreak>
<versel1>  <versel2>  <linebreak>
<versel1> که کار عاشقان بالا گرفته است <versel2>  <linebreak>
<versel1>  <versel2> چو ما در سایه الطاف اوییم <linebreak>
<versel1>  <versel2>  <linebreak>
<versel1> چرا او سایه از ما وا گرفته است <versel2>  <linebreak>
<versel1>  <versel2> نسیم صبح عنبر بوست امروز <linebreak>
<versel1>  <versel2>  <linebreak>
<versel1> مگر یارم ره صحرا گرفته است <versel2>  <linebreak>
<versel1>  <versel2> ز دریای دو چشمم گوهر اشک <linebreak>
<versel1>  <versel2>  <linebreak>
<versel1> جهان در لولو لالا گرفته است <versel2>  <linebreak>
<versel1>  <versel2> حدیث حافظ ای سرو سمن بوی <linebreak>
<versel1>  <versel2>  <linebreak>
<versel1> به وصف قد تو بالا گرفته است <versel2>  <linebreak>
<versel1> ببین هلال محرم بخواه ساغر راح <versel2> که ماه امن و امان است و سال صلح و صلاح <linebreak>
<versel1> نزاع بر سر دنیای دون گدا نکند <versel2> به پادشه بنه ای نور دیده کوی فلاح <linebreak>
<versel1> عزیز دار زمان وصال را کان دم <versel2> مقابل شب قدر است و روز استفتاح <linebreak>
<versel1> بیار باده که روزش به خیر خواهد بود <versel2> هر آن که جام صبوحی نهد چراغ صباح <linebreak>
<versel1> کدام طاعت شایسته آید از من مست <versel2> که بانگ شام ندانم ز فالق الاصباح <linebreak>
<versel1> دلا تو غافلی از کار خویش و می ترسم <versel2> که کس درت نگشاید چو گم کنی مفتاح <linebreak>
<versel1> به بوی وصل چو حافظ شبی به روز آور <versel2> که بشکفد گل بختت ز جانب فتاح <linebreak>
<versel1> زمان شاه شجاع است و دور حکمت و شرع <versel2> به راحت دل و جان کوش در صباح و رواح <linebreak>
<versel1> گر زلف پریشانت در دست صبا افتد <versel2> هرجا که دلی باشد در دام بلا افتد <linebreak>
<versel1> ماکشتی صبرخود دربحرغم افکندیم <versel2> تاآخر از این طوفان هر تخته کجا افتد <linebreak>
<versel1> هرکس به تمنایی فال ازرخ او گیرند <versel2> بر تخته فیمروزی تا قرعه کرا افتد <linebreak>
<versel1> گرزلف سیاهت رامن مشک ختاگفتم <versel2> در تاب مشو جانا در گفته خطا افتد <linebreak>
<versel1> آخرچه زیان افتد سلطان ممالک را <versel2> کو را نظری روزی بر حال گدا افتد <linebreak>
<versel1> آن باده که دلهارااز غم دهد آزادی <versel2> پرخون جگر گردد چون دور بما افتد <linebreak>
<versel1> احوال دل حافظ از دست غم هجران <versel2> چون عاشق سرگردان کزدوست جداافتد <linebreak>
<versel1>  <versel2> هوس باد بهارم به سوی صحرا برد <linebreak>
<versel1>  <versel2>  <linebreak>
<versel1> باد بوی تو بیاورد و قرار از ما برد  <versel2>  <linebreak>
<versel1>  <versel2> هرکجا بود دلی چشم تو برد از راهش <linebreak>
<versel1>  <versel2>  <linebreak>
<versel1> نه دل خسته بیمار مرا تنها برد  <versel2>  <linebreak>
<versel1>  <versel2> آمد و گرم ببرد آب رخم اشک چو سیم <linebreak>
<versel1>  <versel2>  <linebreak>
<versel1> زر به زر داد کسی کامد و این کالا برد  <versel2>  <linebreak>
<versel1>  <versel2> دل سنگین ترا اشک من آورد به راه <linebreak>
<versel1>  <versel2>  <linebreak>
<versel1>  سنگ را سیل تواند به لب دریا برد  <versel2>  <linebreak>
<versel1>  <versel2> دوش دست طربم سلسله شوق تو بست <linebreak>
<versel1>  <versel2>  <linebreak>
<versel1> پای خیل خردم لشکر غم از جا برد  <versel2>  <linebreak>
<versel1>  <versel2> راه ما غمزه آن ترک کمان ابرو زد <linebreak>
<versel1>  <versel2>  <linebreak>
<versel1>  رخت ما هندوی آن سرو سهی بالا برد  <versel2>  <linebreak>
<versel1>  <versel2> جام می پیش لبت دم ز روان بخشی زد <linebreak>
<versel1>  <versel2>  <linebreak>
<versel1>  آب وی آن لب جان بخش روان افزا برد  <versel2>  <linebreak>
<versel1>  <versel2> بحث بلبل بر حافظ مکن از خوش سخنی <linebreak>
<versel1>  <versel2>  <linebreak>
<versel1> پیش طوطی نتوان نام هزارآوا برد <versel2>  <linebreak>
<versel1>  <versel2> صراحی دگر بارم از دست برد <linebreak>
<versel1>  <versel2>  <linebreak>
<versel1> به من باز بنمود می دستبرد <versel2>  <linebreak>
<versel1>  <versel2> هزار آفرین بر می سرخ باد <linebreak>
<versel1>  <versel2>  <linebreak>
<versel1> که از روی ما رنگ زردی ببرد <versel2>  <linebreak>
<versel1>  <versel2> بنازیم دستی که انگور چید <linebreak>
<versel1>  <versel2>  <linebreak>
<versel1> مریزاد پایی که در هم فشرد <versel2>  <linebreak>
<versel1>  <versel2> برو زاهدا خورده بر ما مگیر <linebreak>
<versel1>  <versel2>  <linebreak>
<versel1> که کار خدایی نه کاریست خرد <versel2>  <linebreak>
<versel1>  <versel2> مرا از ازل عشق شد سرنوشت <linebreak>
<versel1>  <versel2>  <linebreak>
<versel1> قضای نوشته نشاید سترد <versel2>  <linebreak>
<versel1>  <versel2> مزن دم ز حکمت که در وقت مرگ <linebreak>
<versel1>  <versel2>  <linebreak>
<versel1> ارسطو دهد جان چو بیچاره کرد <versel2>  <linebreak>
<versel1>  <versel2> مکش رنج بیهوده خرسند باش <linebreak>
<versel1>  <versel2>  <linebreak>
<versel1> قناعت کن ار نیست اطلس چو برد <versel2>  <linebreak>
<versel1>  <versel2> چنان زندگانی کن اندر جهان <linebreak>
<versel1>  <versel2>  <linebreak>
<versel1> که چون مرده باشی نگویند مرد <versel2>  <linebreak>
<versel1>  <versel2> شود مست وحدت زجام الست <linebreak>
<versel1>  <versel2>  <linebreak>
<versel1> هر آن کاو چو حافظ می صاف خورد <versel2>  <linebreak>
<versel1>  <versel2> من و صلاح و سلامت کس این گمان نبرد <linebreak>
<versel1>  <versel2>  <linebreak>
<versel1> که کس به رند خرابات ظن آن نبرد <versel2>  <linebreak>
<versel1>  <versel2> من این مرقع دیرینه بهر آن دارم <linebreak>
<versel1>  <versel2>  <linebreak>
<versel1> که زیر خرقه کشم می کسی گمان نبرد <versel2>  <linebreak>
<versel1>  <versel2> مباش غره به علم و عمل فقیه مدام <linebreak>
<versel1>  <versel2>  <linebreak>
<versel1> که هیچکس ز قضای خدای جان نبرد <versel2>  <linebreak>
<versel1>  <versel2> اگر چه دیده پاسبان تو ای دل <linebreak>
<versel1>  <versel2>  <linebreak>
<versel1> به هوش باش که نقد تو پاسبان نبرد <versel2>  <linebreak>
<versel1>  <versel2> سخن به نزد سخندان ادا مکن حافظ <linebreak>
<versel1>  <versel2>  <linebreak>
<versel1> که تحفه کس در و گوهر به بحر و کان نبرد <versel2>  <linebreak>
<versel1>  <versel2> کارم ز دور چرخ به سامان نمی رسد <linebreak>
<versel1>  <versel2>  <linebreak>
<versel1> خون شد دلم ز درد به درمان نمی رسد  <versel2>  <linebreak>
<versel1>  <versel2> با خاک ره ز روی مذلت برابرم <linebreak>
<versel1>  <versel2>  <linebreak>
<versel1> آب رخم همی رود و نان نمی رسد  <versel2>  <linebreak>
<versel1>  <versel2> پی پاره ای نمی کنم از هیچ استخوان <linebreak>
<versel1>  <versel2>  <linebreak>
<versel1> تا صدهزار زخم به دندان نمی رسد  <versel2>  <linebreak>
<versel1>  <versel2> سیرم ز جان خود به سر راستان ولی <linebreak>
<versel1>  <versel2>  <linebreak>
<versel1> بیچاره را چه چاره چو فرمان نمی رسد  <versel2>  <linebreak>
<versel1>  <versel2> از آرزوست گشته گر انبار غم دلم <linebreak>
<versel1>  <versel2>  <linebreak>
<versel1> آوخ که آرزوی من ارزان نمی رسد  <versel2>  <linebreak>
<versel1>  <versel2> یعقوب را دو دیده ز حسرت سپید گشت <linebreak>
<versel1>  <versel2>  <linebreak>
<versel1> وآوازه ای ز مصر به کنعان نمی رسد  <versel2>  <linebreak>
<versel1>  <versel2> از حشمت اهل جهل به کیوان رسیده اند <linebreak>
<versel1>  <versel2>  <linebreak>
<versel1> جز آه اهل فضل به کیوان نمی رسد  <versel2>  <linebreak>
<versel1>  <versel2> از دستبرد جور زمان اهل فضل را <linebreak>
<versel1>  <versel2>  <linebreak>
<versel1> این غصه بس که دست سوی جان نمی  رسد  <versel2>  <linebreak>
<versel1>  <versel2> حافظ صبور باش که در راه عاشقی <linebreak>
<versel1>  <versel2>  <linebreak>
<versel1> هر کس که جان نداد به جانان نمی رسد <versel2>  <linebreak>
<versel1>  <versel2> در هر هوا که جز برق اندر طلب نباشد <linebreak>
<versel1>  <versel2>  <linebreak>
<versel1> گر خرمنی بسوزد چندان عجب نباشد  <versel2>  <linebreak>
<versel1>  <versel2> مرغی که با غم دل شد الفتیش حاصل <linebreak>
<versel1>  <versel2>  <linebreak>
<versel1> بر شاخسار عمرش برگ طرب نباشد  <versel2>  <linebreak>
<versel1>  <versel2> در کارخانه عشق ازکفر ناگزیر است <linebreak>
<versel1>  <versel2>  <linebreak>
<versel1> آتش که را بسوزد گر بولهب نباشد  <versel2>  <linebreak>
<versel1>  <versel2> در کیش جان فروشان فضل و شرف به رندیست <linebreak>
<versel1>  <versel2>  <linebreak>
<versel1> اینجا نسب نگنجد آنجا حسب نباشد  <versel2>  <linebreak>
<versel1>  <versel2> در محفلی که خورشید اندر شمار ذره ست <linebreak>
<versel1>  <versel2>  <linebreak>
<versel1> خود را بزرگ دیدن شرط ادب نباشد  <versel2>  <linebreak>
<versel1>  <versel2> می خور که عمر سرمد گر درجهان توان یافت <linebreak>
<versel1>  <versel2>  <linebreak>
<versel1> جز باده بهشتی هیچش سبب نباشد  <versel2>  <linebreak>
<versel1>  <versel2> حافظ وصال جانان با چون تو تنگدستی <linebreak>
<versel1>  <versel2>  <linebreak>
<versel1> روزی شود که با آن پیوند شب نباشد <versel2>  <linebreak>
<versel1>  <versel2> صورت خوبت نگارا خوش به آیین بسته اند <linebreak>
<versel1>  <versel2>  <linebreak>
<versel1> گوییا نقش لبت از جان شیرین بسته اند <versel2>  <linebreak>
<versel1>  <versel2> از برای مقدم خیل و خیالت مردمان <linebreak>
<versel1>  <versel2>  <linebreak>
<versel1> زاشک رنگین در دیار دیده آیین بسته اند <versel2>  <linebreak>
<versel1>  <versel2> کار زلف توست مشک افشانی و نظارگان <linebreak>
<versel1>  <versel2>  <linebreak>
<versel1> مصلحت را تهمتی بر نافه چین بسته اند <versel2>  <linebreak>
<versel1>  <versel2> یارب آن روی است و در پیرامنش بند کلاه <linebreak>
<versel1>  <versel2>  <linebreak>
<versel1> یا به گرد ماه تابان عقد پروین بسته اند <versel2>  <linebreak>
<versel1>  <versel2> خط سبز و عارضت را نقش بندان خطا <linebreak>
<versel1>  <versel2>  <linebreak>
<versel1> سایبان از عنبر تر گرد نسرین بسته اند <versel2>  <linebreak>
<versel1>  <versel2> جمله وصف عشق من بودست و حسن روی تو <linebreak>
<versel1>  <versel2>  <linebreak>
<versel1> آن حکایتها که بر فرهاد و شیرین بسته اند <versel2>  <linebreak>
<versel1>  <versel2> حافظا محض حقیقت گوی یعنی سر عشق <linebreak>
<versel1>  <versel2>  <linebreak>
<versel1> غیر از این گویی خیالاتی به تخمین بسته اند <versel2>  <linebreak>
<versel1>  <versel2> مژده ای دل که مسیحا نفسی می آید <linebreak>
<versel1>  <versel2>  <linebreak>
<versel1> که ز انفاس خوشش بوی کسی می آید  <versel2>  <linebreak>
<versel1>  <versel2> از غم هجر مکن ناله و فریاد که دوش <linebreak>
<versel1>  <versel2>  <linebreak>
<versel1> زده ام فالی و فریادرسی می آید  <versel2>  <linebreak>
<versel1>  <versel2> زآتش وادی ایمن نه منم خرم و بس <linebreak>
<versel1>  <versel2>  <linebreak>
<versel1> موسی آنجا به امید قبسی می آید  <versel2>  <linebreak>
<versel1>  <versel2> هیچ کس نیست که درکوی تواش کاری نیست <linebreak>
<versel1>  <versel2>  <linebreak>
<versel1> هرکس آنجا به طریق هوسی می آید  <versel2>  <linebreak>
<versel1>  <versel2> کس ندانست که منزلگه معشوق کجاست <linebreak>
<versel1>  <versel2>  <linebreak>
<versel1> این قدر هست که بانگ جرسی می آید  <versel2>  <linebreak>
<versel1>  <versel2> جرعه ای ده که به میخانه ارباب کرم <linebreak>
<versel1>  <versel2>  <linebreak>
<versel1> هر حریفی ز پی ملتمسی می آید  <versel2>  <linebreak>
<versel1>  <versel2> دوست را گر سر پرسیدن بیمار غم است <linebreak>
<versel1>  <versel2>  <linebreak>
<versel1> گو بران خوش که هنوزش نفسی می آید  <versel2>  <linebreak>
<versel1>  <versel2> خبر بلبل این باغ بپرسید که من <linebreak>
<versel1>  <versel2>  <linebreak>
<versel1> ناله ای می شنوم کز قفسی می آید  <versel2>  <linebreak>
<versel1>  <versel2> یار دارد سر صید دل حافظ یاران <linebreak>
<versel1>  <versel2>  <linebreak>
<versel1> شاهبازی به شکار مگسی می آید <versel2>  <linebreak>
<versel1>  <versel2> دلا چندم بریزی خون ز دیده شرم دار آخر <linebreak>
<versel1>  <versel2>  <linebreak>
<versel1> تو نیز ای دیده خوابی کن مراد دل بر آر آخر <versel2>  <linebreak>
<versel1>  <versel2> منم یا رب که جانان را ز ساعد بوسه می چینم <linebreak>
<versel1>  <versel2>  <linebreak>
<versel1> دعای صبحدم دیدی که چون آمد به کار آخر  <versel2>  <linebreak>
<versel1>  <versel2> مراد دنیی و عقبی به من بخشید روزی بخش <linebreak>
<versel1>  <versel2>  <linebreak>
<versel1> به گوشم قول جنگ اول به دستم زلف یار آخر  <versel2>  <linebreak>
<versel1>  <versel2> چو باد از خرمن دونان ربودن خوشه ای تا چند <linebreak>
<versel1>  <versel2>  <linebreak>
<versel1> ز همت توشه ای بردار و خود تخمی بکار آخر  <versel2>  <linebreak>
<versel1>  <versel2> نگارستان چین دانم نخواهد شد سرایت لیک <linebreak>
<versel1>  <versel2>  <linebreak>
<versel1> به نوک کلک رنگ آمیز نقشی می نگار آخر  <versel2>  <linebreak>
<versel1>  <versel2> دلا در ملک شبخیزی گر از اندوه نگریزی <linebreak>
<versel1>  <versel2>  <linebreak>
<versel1> دم صبحت بشارتها بیارد زآن دیار آخر  <versel2>  <linebreak>
<versel1>  <versel2> بتی چون ماه زانو زد میی چون لعل پیش آورد <linebreak>
<versel1>  <versel2>  <linebreak>
<versel1> تو گویی تایبم حافظ ز ساقی شرم دار آخر <versel2>  <linebreak>
<versel1>  <versel2> صبا به مقدم گل راح روح بخشد باز <linebreak>
<versel1>  <versel2>  <linebreak>
<versel1> کجاست بلبل خوشگوی گو برآر آواز <versel2>  <linebreak>
<versel1>  <versel2> چه حلقه ها که زدم بر در دل از سر سوز <linebreak>
<versel1>  <versel2>  <linebreak>
<versel1> به بوی روز وصال تو در شبان دراز <versel2>  <linebreak>
<versel1>  <versel2> دلا ز هجر مکن ناله زان که در عالم <linebreak>
<versel1>  <versel2>  <linebreak>
<versel1> غم است و شادی و خار و گل و نشیب و فراز <versel2>  <linebreak>
<versel1>  <versel2> شبی وصال سحرگه ز بخت خواسته ام <linebreak>
<versel1>  <versel2>  <linebreak>
<versel1> که با تو شرح سرانجام خود کنم آغاز <versel2>  <linebreak>
<versel1>  <versel2> به هیچ در نروم بعد از این ز حضرت دوست <linebreak>
<versel1>  <versel2>  <linebreak>
<versel1> چو کعبه یافتم آیم ز بت پرستی باز <versel2>  <linebreak>
<versel1>  <versel2> ز طره تو پریشانی دلم شد فاش <linebreak>
<versel1>  <versel2>  <linebreak>
<versel1> ز مشک نیست غریب آری ار بود غماز <versel2>  <linebreak>
<versel1>  <versel2> هزار دیده به روی تو ناظرند و تو خود <linebreak>
<versel1>  <versel2>  <linebreak>
<versel1> نظر به روی کسی بر نمی کنی از ناز <versel2>  <linebreak>
<versel1>  <versel2> امید قد تو می داشتم ز بخت بلند <linebreak>
<versel1>  <versel2>  <linebreak>
<versel1> نسیم زلف تو می خواستم ز عمر دراز <versel2>  <linebreak>
<versel1>  <versel2> غبار خاطر ما چشم خصم کور کند <linebreak>
<versel1>  <versel2>  <linebreak>
<versel1> تو رخ به خاک نه ای حافظ و بر آر نماز <versel2>  <linebreak>
<versel1>  <versel2> جانا تو را که گفت که احوال ما مپرس <linebreak>
<versel1>  <versel2>  <linebreak>
<versel1> بیگانه گرد و قصه هیچ آشنا مپرس  <versel2>  <linebreak>
<versel1>  <versel2> ز آنجا که لطف شامل و خلق کریم توست <linebreak>
<versel1>  <versel2>  <linebreak>
<versel1> جرم نکرده عفو کن و ماجرا مپرس  <versel2>  <linebreak>
<versel1>  <versel2> خواهی که روشنت شود احوال سوز ما <linebreak>
<versel1>  <versel2>  <linebreak>
<versel1> از شمع پرس قصه ز باد هوا مپرس  <versel2>  <linebreak>
<versel1>  <versel2> من ذوق سوز عشق تو دانم نه مدعی <linebreak>
<versel1>  <versel2>  <linebreak>
<versel1> از شمع پرس قصه ز باد هوا مپرس  <versel2>  <linebreak>
<versel1>  <versel2> هیچ آگهی ز عالم درویشیش نبود <linebreak>
<versel1>  <versel2>  <linebreak>
<versel1> آن کس که با تو گفت که درویش را مپرس  <versel2>  <linebreak>
<versel1>  <versel2> از دلق پوش صومعه نقد طلب مجوی <linebreak>
<versel1>  <versel2>  <linebreak>
<versel1> یعنی ز مفلسان سخن کیمیا مپرس  <versel2>  <linebreak>
<versel1>  <versel2> در دفتر طبیب خرد باب عشق نیست <linebreak>
<versel1>  <versel2>  <linebreak>
<versel1> ای دل به درد خو کن و نام دوا مپرس  <versel2>  <linebreak>
<versel1>  <versel2> ما قصه سکندر و دارا نخوانده ایم <linebreak>
<versel1>  <versel2>  <linebreak>
<versel1> از ما به جز حکایت مهر و وفا مپرس  <versel2>  <linebreak>
<versel1>  <versel2> حافظ رسید موسم گل معرفت مگوی <linebreak>
<versel1>  <versel2>  <linebreak>
<versel1> دریاب نقد وقت و ز چون و چرا مپرس <versel2>  <linebreak>
<versel1>  <versel2> به جد و جهد چو کاری نمی رود از پیش <linebreak>
<versel1>  <versel2>  <linebreak>
<versel1> به کردگار رها کرده به مصالح خویش <versel2>  <linebreak>
<versel1>  <versel2> به پادشاهی عالم فرو نیارد سر <linebreak>
<versel1>  <versel2>  <linebreak>
<versel1> اگر ز سر قناعت خبر شود درویش <versel2>  <linebreak>
<versel1>  <versel2> بنوش باده که قسام صنع قسمت کرد <linebreak>
<versel1>  <versel2>  <linebreak>
<versel1> در آفرینش از انواع نوشدارو نیش <versel2>  <linebreak>
<versel1>  <versel2> ز سنگ تفرقه خواهی که منحنی نشوی <linebreak>
<versel1>  <versel2>  <linebreak>
<versel1> مشو بسان ترازو تو در پی کم و بیش <versel2>  <linebreak>
<versel1>  <versel2> ریا حلال شمارند و جام باده حرام <linebreak>
<versel1>  <versel2>  <linebreak>
<versel1> زهی طریقت و ملت زهی شریعت و کیش <versel2>  <linebreak>
<versel1>  <versel2> ریای زاهد سالوس جان من فرسود <linebreak>
<versel1>  <versel2>  <linebreak>
<versel1> قدح بیار و بنه مرهمی بر این دل ریش <versel2>  <linebreak>
<versel1>  <versel2> به دلربایی اگر خود سر آمدی چه عجب <linebreak>
<versel1>  <versel2>  <linebreak>
<versel1> که نور حسن تو بود از اساس عالم پیش <versel2>  <linebreak>
<versel1>  <versel2> دهان نیک تو دلخواه جان حافظ شد <linebreak>
<versel1>  <versel2>  <linebreak>
<versel1> به جان بود خطرم زین دل محال اندیش <versel2>  <linebreak>
<versel1>  <versel2> من دوش پنهان می شدم تا قصر جانان سنگنک <linebreak>
<versel1>  <versel2>  <linebreak>
<versel1> نرمک نهادم پای را رفتم به ایوان سنگنک <versel2>  <linebreak>
<versel1>  <versel2> دیدم نگار نازنین بر تخت زر در خواب خوش <linebreak>
<versel1>  <versel2>  <linebreak>
<versel1> من از نهیب بیم او چون بید لرزان سنگنک <versel2>  <linebreak>
<versel1>  <versel2> کردم دو انگشتان دراز آهستهک آهستهک <linebreak>
<versel1>  <versel2>  <linebreak>
<versel1> برداشتم برقع به ناز از ماه تابان سنگنک <versel2>  <linebreak>
<versel1>  <versel2> یک نیمه نرگس باز کرد از خواب جنبانید سر <linebreak>
<versel1>  <versel2>  <linebreak>
<versel1> شد بر رخ همچون مهش زلف پریشان سنگنک <versel2>  <linebreak>
<versel1>  <versel2> گفتا به من ای باهنر گفتم منم مسکین تو <linebreak>
<versel1>  <versel2>  <linebreak>
<versel1> تا گر کسی یابد خبر ای راحت جان سنگنک <versel2>  <linebreak>
<versel1>  <versel2> باری به کام خویشتن آوردمش در بر دمی <linebreak>
<versel1>  <versel2>  <linebreak>
<versel1> بانگ نوا زد آن زمان مرغ سحرخوان سنگنک <versel2>  <linebreak>
<versel1>  <versel2> گفتا که حافظ خیز و رو صبح است بر ایوان شاه <linebreak>
<versel1>  <versel2>  <linebreak>
<versel1> بر شاه خوان این قصه را از خلق پنهان سنگنک <versel2>  <linebreak>
<versel1>  <versel2> رهروان را عشق بس باشد دلیل <linebreak>
<versel1>  <versel2>  <linebreak>
<versel1> آب چشم اندر رهش کردم سبیل  <versel2>  <linebreak>
<versel1>  <versel2> موج اشک ما کی آرد در حساب <linebreak>
<versel1>  <versel2>  <linebreak>
<versel1> آن که کشتی راند بر خون قتیل  <versel2>  <linebreak>
<versel1>  <versel2> بی می و مطرب به فردوسم مخوان <linebreak>
<versel1>  <versel2>  <linebreak>
<versel1> راحتی فی الراح لا فی السلسبیل  <versel2>  <linebreak>
<versel1>  <versel2> اختیاری نیست بدنامی من <linebreak>
<versel1>  <versel2>  <linebreak>
<versel1> ضلنی فی العشق من یهدی السبیل  <versel2>  <linebreak>
<versel1>  <versel2> آتش روی بتان در خود مزن <linebreak>
<versel1>  <versel2>  <linebreak>
<versel1> ور نه در آتش گذر کن چون خلیل  <versel2>  <linebreak>
<versel1>  <versel2> یا بنه بر خود که مقصد گم کنی <linebreak>
<versel1>  <versel2>  <linebreak>
<versel1> یا منه پای اندرین ره بی دلیل  <versel2>  <linebreak>
<versel1>  <versel2> با رسوم پیلبانان یاد گیر <linebreak>
<versel1>  <versel2>  <linebreak>
<versel1> یا مده هندوستان با یاد پیل  <versel2>  <linebreak>
<versel1>  <versel2> یا مکش بر چهره نیل عاشقی <linebreak>
<versel1>  <versel2>  <linebreak>
<versel1> یا فرو بر جامه تقوی به نیل  <versel2>  <linebreak>
<versel1>  <versel2> حافظا گر معنیی داری بیار <linebreak>
<versel1>  <versel2>  <linebreak>
<versel1> ورنه دعوی نیست غیر از قال و قیل <versel2>  <linebreak>
<versel1>  <versel2> روز عید است و من امروز در آن تدبیرم <linebreak>
<versel1>  <versel2>  <linebreak>
<versel1> که دهم حاصل سی روزه و ساغر گیرم  <versel2>  <linebreak>
<versel1>  <versel2> چند روزیست که دورم ز رخ ساقی و جام <linebreak>
<versel1>  <versel2>  <linebreak>
<versel1> بس خجالت که به روی آمد ازین تقصیرم  <versel2>  <linebreak>
<versel1>  <versel2> من به خلوت ننشینم پس از این ور به مثل <linebreak>
<versel1>  <versel2>  <linebreak>
<versel1> زاهد صومعه بر پای نهد زنجیرم  <versel2>  <linebreak>
<versel1>  <versel2> پند پیرانه دهد واعظ شهرم لیکن <linebreak>
<versel1>  <versel2>  <linebreak>
<versel1> من نه آنم که دگر پند کسی بپذیرم  <versel2>  <linebreak>
<versel1>  <versel2> آن که بر خاک در میکده جان داد کجاست <linebreak>
<versel1>  <versel2>  <linebreak>
<versel1> تا نهم در قدم او سر و پیشش میرم  <versel2>  <linebreak>
<versel1>  <versel2> می به زیر کش و سجاده تقوی بر دوش <linebreak>
<versel1>  <versel2>  <linebreak>
<versel1> آه اگر خلق شوند آگه از این تزویرم  <versel2>  <linebreak>
<versel1>  <versel2> خلق گویند که حافظ سخن پیر نیوش <linebreak>
<versel1>  <versel2>  <linebreak>
<versel1> سالخورده میی امروز به از صد پیرم <versel2>  <linebreak>
<versel1>  <versel2> ای در چمن خوبی رویت چو گل خودرو <linebreak>
<versel1>  <versel2>  <linebreak>
<versel1> چین شکن زلفت چون نافه چین خوش بو <versel2>  <linebreak>
<versel1>  <versel2> ماه است رخت یا روز مشک است خطت یا شب <linebreak>
<versel1>  <versel2>  <linebreak>
<versel1> سیم است برت یا عاج سنگ است دلت یا رو <versel2>  <linebreak>
<versel1>  <versel2> لعلت به در دندان بشکست لب پسته <linebreak>
<versel1>  <versel2>  <linebreak>
<versel1> زلفت به خم چوگان بربود دلم چون گو <versel2>  <linebreak>
<versel1>  <versel2> آن رایحه زلف است یا لخلخه عنبر <linebreak>
<versel1>  <versel2>  <linebreak>
<versel1> یا غالیه می ساید در باغچه حسن او <versel2>  <linebreak>
<versel1>  <versel2> گفتی سخن خود رابا یار بباید گفت <linebreak>
<versel1>  <versel2>  <linebreak>
<versel1> ای کاش توانستی گفتن سخنی با او <versel2>  <linebreak>
<versel1>  <versel2> بدگوی تو آن باشد کز یار کند منعت <linebreak>
<versel1>  <versel2>  <linebreak>
<versel1> گر یار نکو باشد مشنو سخن بدگو <versel2>  <linebreak>
<versel1>  <versel2> با ما به این می باش تا راز نگردد فاش <linebreak>
<versel1>  <versel2>  <linebreak>
<versel1> نبود بد اگر باشی با دلشدگان نیکو <versel2>  <linebreak>
<versel1>  <versel2> استاد سخن سعدیست پیش همه کس اما <linebreak>
<versel1>  <versel2>  <linebreak>
<versel1> دارد سخن حافظ طرز سخن خواجو <versel2>  <linebreak>
<versel1>  <versel2> مطرب خوش نوا بگو تازه به تازه نو به نو <linebreak>
<versel1>  <versel2>  <linebreak>
<versel1> باده دلگشا بجو تازه به تازه نو به نو <versel2>  <linebreak>
<versel1>  <versel2> با صنمی چو لعبتی خوش بنشین به خلوتی <linebreak>
<versel1>  <versel2>  <linebreak>
<versel1> بوسه ستان به آرزو تازه به تازه نو به نو <versel2>  <linebreak>
<versel1>  <versel2> بر ز حیات کی خوری گر نه مدام می خوری <linebreak>
<versel1>  <versel2>  <linebreak>
<versel1> باده بخور به یاد او تازه به تازه نو به نو <versel2>  <linebreak>
<versel1>  <versel2> شاهد دلربای من می کند از برای من <linebreak>
<versel1>  <versel2>  <linebreak>
<versel1> نقش و نگار و رنگ و بو تازه به تازه نو به نو <versel2>  <linebreak>
<versel1>  <versel2> باد صبا چو بگذری بر سر کوی آن پری <linebreak>
<versel1>  <versel2>  <linebreak>
<versel1> قصه حافظش بگو تازه به تازه نو به نو <versel2>  <linebreak>
<versel1>  <versel2> ای از فروغ رویت روشن چراغ دیده <linebreak>
<versel1>  <versel2>  <linebreak>
<versel1> خوش تر ز چشم مستت چشم جهان ندیده <versel2>  <linebreak>
<versel1>  <versel2> همچون تو نازنینی سر تا قدم لطافت <linebreak>
<versel1>  <versel2>  <linebreak>
<versel1> گیتی نشان نداده ایزد نیافریده <versel2>  <linebreak>
<versel1>  <versel2> هر زاهدی که دیده یاقوت جان فزایش <linebreak>
<versel1>  <versel2>  <linebreak>
<versel1> سجاده ترک کرده پیمانه در کشیده <versel2>  <linebreak>
<versel1>  <versel2> بر چهره بخت نیکت تعویذ چشم زخم است <linebreak>
<versel1>  <versel2>  <linebreak>
<versel1> هر دم و ان یکادی ز اخلاص بردمیده <versel2>  <linebreak>
<versel1>  <versel2> بر قصد خون عشاق ابرو و چشم شوخش <linebreak>
<versel1>  <versel2>  <linebreak>
<versel1> گاه این کمین گشاده گاه آن کمان کشیده <versel2>  <linebreak>
<versel1>  <versel2> تا کی کبوتر دل باشد چو مرغ بسمل <linebreak>
<versel1>  <versel2>  <linebreak>
<versel1> از زخم ناوک تو در خاک و خون تپیده <versel2>  <linebreak>
<versel1>  <versel2> از سوز سینه هر دم دودم به سر درآید <linebreak>
<versel1>  <versel2>  <linebreak>
<versel1> چون عود چند باشم در آتش رمیده <versel2>  <linebreak>
<versel1>  <versel2> گر زآنک رام گردد بخت رمیده با من <linebreak>
<versel1>  <versel2>  <linebreak>
<versel1> هم زان دهن برآرم کام دل رمیده <versel2>  <linebreak>
<versel1>  <versel2> میلی اگر ندارد با عارض تو ابرو <linebreak>
<versel1>  <versel2>  <linebreak>
<versel1> پیوسته از چه باشد چون قد من خمیده <versel2>  <linebreak>
<versel1>  <versel2> گر بر لبم نهی لب یابم حیات باقی <linebreak>
<versel1>  <versel2>  <linebreak>
<versel1> آن دم که جان شیرین باشد به لب رسیده <versel2>  <linebreak>
<versel1>  <versel2> تا کی فرو گذاری چون زلف خود دلم را <linebreak>
<versel1>  <versel2>  <linebreak>
<versel1> سرگشته و پریشان ای نور هر دودیده <versel2>  <linebreak>
<versel1>  <versel2> در پای خار هجران افتاده در کشاکش <linebreak>
<versel1>  <versel2>  <linebreak>
<versel1> وز گلبن وصالت هرگز گلی نچیده <versel2>  <linebreak>
<versel1>  <versel2> گر دست من نگیری با خواجه بازگویم <linebreak>
<versel1>  <versel2>  <linebreak>
<versel1> کز عاشقان بیدل دل می برد دو دیده <versel2>  <linebreak>
<versel1>  <versel2> ما را بضاعت این است گر در مذاقت افتد <linebreak>
